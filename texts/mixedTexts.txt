(Berliner) Fernsehturm je televízna veža v centre mesta Berlín neďaleko námestia Alexanderplatz. Bola postavená v rokoch 1965-1969 vo vtedajšej Nemeckej demokratickej republike.
(Bravaisov-)Pearsonov (korelačný) koeficient alebo jednoduchý korelačný koeficient podľa Pearsona alebo (Pearsonov) korelačný koeficient súčinu momentov (skr. PMCC z angl. product-moment correlation coefficient) alebo nepresne (jednoduchý) korelačný koeficient je miera intenzity (teda tesnosti) lineárnej korelácie (teda pri priamkovej regresii) medzi dvoma náhodnými veličinami, ak sú merané prinajmenšom na intervalovej škále. Ide o špecifický prípad indexu korelácie (= druhá odmocnina indexu determinácie), ktorý platí aj pre nelineárnu koreláciu.
(Hermopoliské) Osmoro alebo (Hermopoliská) Ogdoáda alebo (Hermopoliská) Ogdoada (zo starogr. ογδοάδα /ogdoada/ – „osmoro“, „osmica“) je grécke označenie skupiny ôsmich prvotných božstiev, ktoré boli uctievané v Chmúneve (starogr. Hermopolis). Samotný názov mesta Chmúnev je odvodený od egyptského slova pre „osmoro“.
\Caractères (slov. doslovne písmená) je font patriaci do rodiny písiem sans-serif, ktorý je využívaný ako normové písmo pre francúzske dopravné značenie.
1 (americký) dolár alebo (jedno)dolárová minca USA je minca, ktorá sa v USA razila zo zlata, striebra a základných kovov. Strieborné doláre, čo boli prvé používané dolárové mince, sa razili od roku 1794.
1 (slovom jeden) je základná jednotka všetkých číselných sústav. Používa sa na označenie počtu jedinej podstaty, objektu. Je to tiež najmenšie kladné celé číslo a jediné prirodzené číslo (ak nepovažujeme nulu za prirodzené číslo), ktoré nie je ani prvočíslo, ani zložené číslo.
1 Place Ville-Marie (skr. PVM, známa aj ako Place Ville-Marie, predtým známa ako Royal Bank Tower) je mrakodrap v kanadskom meste Montreal. S výškou 188 m je 4. najvyššou budovou mesta.
1. perióda je perióda periodickej tabuľky prvkov, ktorá obsahuje chemické prvky v prvom riadku tabuľky. V počte prvkov je to najkratšia perióda, obsahuje iba dva prvky, a to plyny (pri 20 °C) vodík (H) a hélium (He). V kvantovom opise atómovej štruktúry táto perióda zodpovedá vyplnenému orbitálu 1s.
1000 de La Gauchetière je mrakodrap v kanadskom meste Montreal. S výškou 205 m je najvyššou budovou mesta. V budove sa nachádza 51 poschodí. V átriu budovy sa nachádza klzisko.
1080p je skratka, ktorá znamená kategóriu obrazových rozlíšení. Číslo 1 080 znamená 1 080 riadkov vertikálneho rozlíšenia, písmeno p znamená progressive scan, teda obraz sa vytvára postupne po riadkoch a nie je prekladaný ako pri 1080i (interlaced). 1080p sa označuje aj ako Full HD alebo Full high definition na odlíšenie od ostatných HDTV režimov. Termín obyčajne predpokladá širokouhlý pomer 16 : 9, čím vychádza horizontálne rozlíšenie na 1 920 bodov. Toto vytvára celkové rámcové rozlíšenie 1 920 × 1 080 alebo celkovo 2 073 600 obrazových bodov. Obrazová frekvencia v hertzoch môže byť daná kontextom alebo špecifikovaná po písmene p (alebo i), napríklad 1080p30, čo znamená 30 Hz, teda 30 snímok za sekundu.
111P/Helin-Roman-Crockett je periodická kométa, ktorú objavili Eleanor F. Helinová, Ron Helin, Brian P. Roman a Randy L. Crockett. Bola objavená 5. januára 1989.
1250 René-Lévesque, známe aj ako IBM-Marathon Tower je mrakodrap v kanadskom meste Montreal. Vďaka jeho streche, ktorá sa nachádza 199 metrov nad úrovňou ulice je druhou najvyššou budovou mesta. Budova bola navhnutá spoločnosťou Kohn Pedersen Fox pre kanadskú pobočku spoločnosti IBM a dokončená v roku 1992. Vzorom pre návrh budovy bol frankfurtský mrakodrap Westendstraße 1 navrhnutý taktiež spoločnosťou Kohn Pedersen Fox. V budove sa nachádza 47 poschodí. Vrchol antény, ktorý sa nachádza 226,5 m nad úrovňou ulice je najvyšším pevným bodom mesta.
25 Canada Square (známy aj ako Citigroup Centre 2) je mrakodrap, ktorý je súčasťou komplexu Citigroup Centre nachádzajúceho sa v londýnskej obchodnej štvrti Canary Wharf. Má 45 poschodí a s výškou 201 metrov je 5. najvyššou budovou mesta a Veľkej Británie. Mrakodrap bol postavený v rokoch 1998 - 2001 podľa návrhu talianskeho architekta Césara Pelliho. V budove je 43 výťahov a takmer 112 000 m2 priestorov.
2D či 2-D je skratka výrazu „dvojdimenzionálny“, „dvojrozmerný“ a označuje priestor, ktorý je možné popísať dvoma rozmermy; predmety v dvojrozmernom priestore majú obsah a napr. dĺžku alebo šírku, ale nemajú objem.
2MASX J00482185-2507365 je dvojica prekrývajúcich sa špirálových galaxií, ktorá sa nachádza v blízkosti galaxie Sochár. Má červený posun z=0,06.
2XMM J083026+524133 alebo skrátene 2XMM J0830 je veľmi veľká skupina galaxií vo vzdialenosti približne 7,7 miliardy svetelných rokov od Zeme. Bola objavená ESA misiou XMM-Newton a Veľkým binokulárnym teleskopom (LBT) v Arizone v roku 2008.
3-Metyluridín alebo N3-metyluridín je pyrimidínový nukleozid. Jeho skratka je m3U alebo m3U. U živých systémov sa nevyskytuje ako bežná súčasť RNA, ale je prítomný v upravenej RNA, ktorá bola detegovaná v 23S rRNA archeónov, 16S a 23S rRNA eubaktérií a 18S, 25S a 28S eukaryotickej ribozómovej RNA.
311 South Wacker Drive je mrakodrap v Chicagu v štáte Illinois (USA). Má 65 poschodí a týči sa do výšky 293 m. Je 6. najvyšší mrakodrap v meste a patrí medzi 20 najvyšších budov v Spojených štátoch. Výstavba sa začala v roku 1988 a trvala do roku 1990. Stavbu navrhli architekti zo spoločnosti Kohn Pederson Fox. Nachádza sa na ulici South Wacker Drive, podľa ktorej dostal aj názov.
3C 147 (B0538+498) je CSS kvazar, ktorý bol obj savený v roku 1964. Nachádza sa v súhvezdí Povozník neďaleko hviezdy 5. magnitúdy Omikron Aurigae.
3C 236 je rádiová galaxia triedy FR II. Patrí medzi najväčšie známe rádiové galaxie s rádiovou štruktúrou lineárnej veľkosti viac ako 15 miliónov ly (4,5 Mpc). Nachádza sa v súhvezdí Hadonos.
3C 244.1 alebo Ursa Major B je rádiová galaxia v súhvezdí Veľká medvedica. Je klasifikovaná ako FRII rádiový zdroj a nachádza sa v skupine galaxií.
3C 273 je kvazar v súhvezdí Panna. Je to opticky najjasnejší kvazar na oblohe s hviezdnou veľkosťou okolo 12,9. Je vzdialený 3 miliardy svetelných rokov od Zeme. V jeho strede sa nachádza supermasívna čierna diera miliard krát hmotnejšia ako Slnko. Každú minútu spotrebuje hmotu rovnajúcu sa 6-násobku hmotnosti Zeme a uvolňuje 100x viac energie ako všetkých 300 miliárd hviezd v Galaxii dohromady.
3C 79 je Seyfertova galaxia v súhvezdí Baran. Rozšírená oblasť emisných línií (EELR) je takmer určite fotoionizovaná skrytým kvazarom.
3C48 je kvazar v súhvezdí Trojuholník, ktorý bol prvým zdrojom v katalógu 3C, ku ktorému bol nájdený zodpovedajúci optický ekvivalent so súradnicami 01 37 41.3 +33 09 35 (J2000)
4-Chlór-4-deoxygalaktóza (chlórdeoxygalaktóza) je chlórovaný derivát sacharidu galaktózy. Je to jedna zo zložiek disacharidu sukralózy, ktorá sa používa ako umelé sladidlo. 4-Chlór-4-deoxygalaktóza vzniká rozkladom sukralózy.
40 Wall Street je mrakodrap, ktorý v čase otvorenia slúžil ako sídlo spoločnosti The Bank of the Manhattan Company a bol známy ako Bank of Manhattan Trust building alebo Manhattan Company Building. Neskôr sa stal známy číselnou adresou, keď sa jeho prvý nájomca zlúčil s Chase National Bank, aby spolu vytvorili Chase Manhattan Bank. Budova sa v súčasnosti stala známou ako The Trump Building. V súčasnosti patrí medzi národné pamiatky a pamiatky mesta New York.
47 Tucanae alebo NGC 104 je druhá najjasnejšia guľová hviezdokopa na oblohe, hneď po Omega Centauri. Nachádza sa v súhvezdí Tukan. Objavil ju francúzsky astronóm Nicolas-Louis de Lacaille v roku 1751. Od Zeme je vzdialená 16 700 svetelných rokov. Pri dobrom počasí vidieť, že je uhlovo veľká ako Mesiac v splne. 47 Tucanae má zdanlivú jasnosť 4,0mag.
4C +37.11 alebo Galaxia 4C +37.11 je rádiová a eliptická galaxia s binárnou supermasívnou čiernou dierou s najmenšou separáciou pri binárnych čiernych dierach, ktorá bola priamo pozorovaná, do roku 2006. Separácia medzi čiernymi dierami je 24 ly (7,3 parsekov) s obežnou dobou 150 000 rokov.
5-Hydroxyizourát je derivát kyseliny močovej, ktorý vystupuje v katabolizme purínových nukleotidov. Vzniká oxidáciou kyseliny močovej enzýmom urátoxidázou. 5-Hydroxyizourát sa ďalej oxiduje urátoxidázou za vzniku alantoínu.
5-Metylcytidín (m^5C) je modifikovaný nukleozid, ktorý vzniká metyláciou cytidínu. Skladá sa teda z báze cytozínu, na ktorom je naviazaná metylová skupina, a pentózy ribózy. Bázou tohto nukleozidu je teda 5-metylcytozín. 5-Metylcytidín je prítomný ako súčasť RNA u zvierat, rastlín i u baktérií.
611 Place je mrakodrap v centre kalifornského mesta Los Angeles. Má 42 poschodí a s výškou 189 m je 13. najvyšším mrakodrapom v meste. Výstavba prebiehala v rokoch 1967 – 1969 a za dizajnom budovy stojí architekt William F. Pereira. Budova ako prvá v meste prekonala výšku radnice a stala sa tak na nejakú dobu najvyššou v meste. Budova má plochu 77 299 m², ide najmä o kancelárske plochy.
8 Canada Square, známy aj ako HSBC Tower je mrakodrap v obvode Tower Hamlets na juhovýchode Londýna. Komplex Canary Wharf, kde sa 8 Canada Square nachádza, je jedným z prvých projektov modernizácie bývalých londýnskych dokov v oblasti zvanej Docklands. Centrála spoločnosti HSBC Group bola postavená v rokoch 1999 – 2002. Má 48 poschodí, z toho 44 nadzemných a 4 podzemné, a so svojimi 199,5 metrami je šiestou najvyššou budovou Veľkej Británie.
8 Spruce Street (známy aj ako Beekman Tower alebo New York by Gehry) je obytný mrakodrap v New Yorku. S výškou 265 m je 12. najvyššou budovou mesta.
8. perióda je perióda periodickej tabuľky chemických prvkov, ktorá sa nenachádza v štandardnej periodickej tabuľke, ale iba v rozšírenej. Žiadny z prvkov tejto periódy ešte nebol vytvorený, všetko sú to prvky, ktoré sú označené dočasnými systematickými názvami podľa odporúčania IUPAC.
900 North Michigan je mrakodrap v Chicagu v štáte Illinois. Má 66 poschodí a výšku 265 m a je tak 7. najvyššia v meste. V budove sa nachádzajú kancelárie, hotel, byty, obchodný dom s reštauráciami a garáže. Budova má v nižších poschodiach oceľový skelet a vo vyšších, kde sa nachádza hotel, je vybudovaný zo železobetónu. Budova má fasádu z vápenca. Výstavba prebiehala v rokoch 1987 – 1989.
A1689-zD1 je najvzdialenejšia a tým aj najstaršia doteraz objavená galaxia. Objavená bola vo februári 2008 a nachádza sa v súhvezdí Panna.
Abampér (názov podľa fyzika Ampera) je staršia základná elektromagnetická jednotka prúdu; značka aA. Pri vzájomnej premene s jednotkou SI Ampérom platí 1 aA = 10 A.
Abbeho číslo alebo koeficient disperzie (značka v) je pomer indexu lomu strednej vlnovej dĺžky určitej oblasti žiarenia zmenšeného o jednotku k rozdielu indexov lomu okrajov tejto oblasti.
Abekvóza je hexóza a 3,6-dideoxycukor. Je súčasťou O-špecifických lipopolysacharidov, ktoré sa nachádzajú v niektorých sérotypoch baktérii rodov Salmonella a Citrobacter. Jej enantiomérom je kolitóza.
Abell 1689 je skupina galaxií v súhvezdí Panna. Je jednou z najväčších známych skupín galaxií a správa sa ako gravitačná šošovka tým, že skresľuje fotografie galaxií, ktoré sa nachádzajú za ňou.
Abell 2029 je veľká kopa galaxií vzdialená miliardu svetelných rokov v súhvezdí Had blízko hranice so súhvezdím Panna. Centrálna galaxia IC 1101 je možno najväčšia známa galaxia, ktorej priemer sa odhaduje na 5,6 až 6 miliónov svetelných rokov. Pre porovnanie, priemer Mliečnej cesty je 100 000 svetelných rokov.
Abell 2218 je kopa galaxií 3 miliardy ly vzdialená a nachádza sa v súhvezdí Drak. Je známa tým, že vytvára ukážkovú gravitačnú šošovku. Hmotnosť tejto kopy s asi 250 členmi je taká veľká, že zreteľne deformuje svetelné lúče kopy galaxií ležiacej za ňou a vytvára jej zdeformovaný, znásobený, ale zjasnený obraz.
Abelovská grupa (iné názvy: Abelova grupa, ábelovská grupa, komutatívna grupa) je algebrická štruktúra. Je to grupa, ktorej binárna operácia je komutatívna. Abelovské grupy sú nazvané podľa nórskeho matematika Nielsa Abela.
Abioglyf (z gr.) je sedimentárna textúra, druh nerovnosti na vrstvových plochách bridlíc či iných sedimentárnych hornín anorganického pôvodu. Môže vzniknúť mechanickou cestou najmä v dôsledku činnosti vody (tzv. mechanoglyf) alebo pri diagenéze. Väčšinou vzniká ako stopa po vlečení materiálu po dne, prúdová stopa, stopa po vtláčaní sedimentu, čerina a podobne. Opakom abioglyfov sú bioglyfy, ktoré vznikli v dôsledku činnosti organizmov.
Abrázna terasa je forma reliéfu. Označuje plochý povrch niekoľko (až 100 m) nad súčasnou morskou hladinou, ktorý je zo strany pobrežia ukončený prudkým zrázom (tzv. abrázny zrub). Vzniká z abráznej plošiny, ktorá sa pri výraznejšej zmene výšky morskej hladiny dostáva mimo dosah činnosti abrazívnych pobrežných procesov. Môže existovať i viacero úrovní abráznych terás nadväzujúcich na seba, pri vzostupe hladiny mora alebo poklese pevniny pod hladinu sa možno stretnúť i s podmorskou abráznou terasou.
Absolútna geometria je elementárna geometria vybudovaná deduktívne na základe axióm incidencie, usporiadania, zhodnosti a spojitosti bez použitia axiómy rovnobežnosti. Termín prvýkrát použil maďarský matematik János Bolyai.
Absolútna pravda je vlastnosť úplného, vyčerpávajúceho poznania skutočnosti, ten aspekt poznatkov, ktorý nemôže byť vyvrátený ani v budúcnosti.
Absolútny racionalizmus je učenie, podľa ktorého poznanie princípov je apriórne, pričom sa prakticky neponecháva miesto skúsenosti. Zástancami absolútneho racionalizmus sú napr. Platón, René Descartes.
Abstrakcia v logike je operácia meniaca výrokovú funkciu na názov množiny predmetov, ktoré majú vlastnosť reprezentovanú touto výrokovou funkciou.
Abstraktná možnosť je možnosť budúcej skutočnosti jestvujúca vtedy, keď existujú niektoré, ale nie všetky jej základné podmienky. Abstraktná možnosť je zárodok objektívnej, reálnej možnosti, materiálne podmienený zárodok vnútorných protirečení budúcej skutočnosti, jej najvšeobecnejšia forma. Abstraktná možnosť môže ostať iba možnosťou alebo sa môže rozvinúť do konkrétnej možnosti a prostredníctvom nej sa realizovať. Premena abstraktnej možnosti na skutočnosť závisí od rozvinutia základných podmienok budúcej skutočnosti.
Absurdno (z lat. absurdus – nezmyselný, hoci pôvodný význam bol zle znejúci, nepríjemný pre sluch) je filozofický termín pre absurdný, nezmyselný jav či skutočnosť alebo oblasť absurdných, nezmyselných javov či skutočností.
Accor je francúzska nadnárodná spoločnosť, popredný európsky hotelový a reštauračný reťazec. Je súčasťou CAC 40. Zamestnáva približne 168 000 zamestnancov a spravuje 4 000 hotelov.
Accoudoir [vyslov: akuduár] je bočné operadlo oddeľujúce navzájom stally, teda chórové lavice pre kanonikov nachádzajúce sa prevažne v katolíckych kostoloch.
Acetylkoenzým A (skr. acetyl-CoA, často i ako CH3CO~SCoA) je derivát kyseliny octovej, v ktorom sa acetylový zvyšok viaže na koenzým A. Acetylová skupina je viazaná tioesterovou väzbou na tiolovú (–SH) skupinu koenzýmu. Táto väzba sa označuje i ako makroergická, teda energeticky veľmi bohatá, pretože hydrolýza tejto väzby má vysokú hodnotu Gibbsovej voľnej energie (okolo -31 kJ/mol). Vďaka tejto väzbe ide o jednu z kľúčových molekúl v energetickom metabolizme bunky (napríklad Krebsovom cykle).
Acidobázická reakcia je chemická reakcia medzi kyselinou a zásadou. Kyselina a zásada môžu byť definované podľa Arrheniovej, Brønstedovej alebo Lewisovej teórie kyselín a zásad. Najčastejšie sa k acidobázickým reakciám zaraďujú reakcie, pri ktorých dochádza k prenosu vodíkového katiónu (protónu), nazývané protolytické reakcie. Pojem acidobázická reakcia je teda zovšeobecnením tejto reakcie i na Arrheniovu a Lewisovu teóriu.
Acrobates, po slovensky vakoplch, je rod z čeľade vakoplchovité s jediným druhom vakoplch lietavý alebo vakoplch perochvostý (lat. Acrobates pygmaeus, zo gréckeho ἀκροβάτης [akrobat] a lat. pygmaeus [trpaslík]).
Acta Physica Slovaca je open access vedecký časopis (karentovaný od roku 1998) Fyzikálneho ústavu Slovenskej akadémie vied vydávaný Vedou, vydavateľstvom Slovenskej akadémie vied v angličtine v štvrťročnej periodicite (príp. vychádza ako dvojčíslo raz za polrok). Vznikol ako priamy pokračovateľ Matematicko-fyzikálneho sborníka (1951 – 1952), Matematicko-fyzikálneho časopisu (1953 – 1966) a Fyzikálneho časopisu (1967 – 1972).
Acura je obchodná značka, ktorú používa japonský výrobca áut Honda v USA, Kanade a Hongkongu od marca 1986 na predaj luxusných automobilov a takmer luxusných automobilov.
Adamsit alebo fenarzazínchlorid je chemická zlúčenina, ktorá sa používa ako bojová otravná látka aplikovaná v podobe aerosólu, vyvolávajúca nevoľnosť a zvracanie. Dráždením horných dýchacích ciest vyvoláva kašeľ. Syntetizoval ju americký chemik Roger Adams a látka tak nesie jeho meno.
Adela (po slovensky adéla) je rod malých motýľov (Microlepidoptera) z čeľade Adelidae (adélovité). Rod opísal v roku 1796 francúzsky entomológ Pierre André Latreille.
Adenozín je chemická zlúčenina patriaca do skupiny nukleozidov. Je zložený z jednej molekuly monosacharidu ribózy a jednej molekuly nukleovej bázy adenín, spojených glykozidovou väzbou. Je to zložka ribonukleových kyselín a zlúčenín zabezpečujúcich prenos energie v bunke (AMP, ADP, ATP).
Adenozylkobalamín (AdoCbl) je spolu s metylkobalamínom (MeCbl) jednou z biologicky aktívnych foriem vitamínu B12. Jeho iné názvy zahŕňajú deoxyadenozylkobalamín, 5'-deoxyadenozylkobalamín, 5-deoxyadenosylkobalamín, koenzým B12 alebo kobalamid.
Adícia je organická chemická reakcia, pri ktorej sa dve a viac molekúl spája do jednej veľkej a dochádza k zníženiu väzbového rádu, t. j. trojitej väzby na dvojitú a dvojitej väzby na jednoduchú. Pri rozpade násobnej väzby sa musí zachovať štvorväzbovosť atómov uhlíka.
Administratívny manažment je smer manažmentu, ktorý kladie dôraz na manažérov a na organizáciu manažérskeho procesu. Podstatou tohto prístupu je vypracovanie hlavných manažérskych funkcií, ktoré tvoria obsah manažmentu. Na rozdiel od taylorizmu ide o riadenie práce na úrovni podniku, nie dielne. Tento smer sa zakladá na deľbe práce, autorite, zodpovednosti, centralizácii, poriadku a disciplíne a zároveň na koordinácii a kontrole. Medzi najvýznamnejších predstaviteľov patrili Francúz Henri Fayol, L. Urwick, L. Gulick, R. C. Davis a ďalší.
Adventný veniec je kresťanská vianočná dekorácia tvorená vencom zo vždyzelených vetvičiek, na ktorom sú pripevnené spravidla štyri sviečky. Obyčajne sa ukladá doprostred stola alebo vešia zo stropu. Používa sa počas adventu a obdobne ako adventný kalendár slúži na symbolické odpočítavanie času do Vianoc.
Adžyhoľskyj majak (ukr. Аджигольський маяк, rus. Аджигольский маяк – Adžigoľskij majak) je maják v blízkosti ukrajinského mesta Cherson, na malom umelom ostrovčeku v ústí rieky Dneper. Svojou výškou 64 metrov je jedným z najvyšších majákov sveta a najvyšším majákom v krajine.
Aerodynamický tresk alebo sonický tresk je akustický jav počuteľný na zemi pri prelete lietadla nadzvukovou rýchlosťou. Má charakter veľmi silného zvuku podobného výbuchu.
Aeronómia je interdisciplinárna veda na pomedzí meteorológie a geofyziky, ktorá sa zaoberá štúdiom vyšších častí atmosféry nachádzajúcich sa nad troposférou, kde zohrávajú dôležitú úlohu javy ako disociácia a ionizácia. Predmetom jej záujmu sú predovšetkým ionosféra a ozonosféra a javy nastávajúce v týchto častiach atmosféry.
Aferentná syntéza (gr.) je syntéza situačnej aferentácie a podmienenej aferentácie podnetov. Aferentná syntéza je podstatným základným funkčným princípom najelementárnejšieho stupňa poznania.
Afganský chrt je staré plemeno pochádzajúce z Afganistanu. Na Západe na psích výstavách sa prvý raz objavil r. 1907. FCI ho uznala 22. novembra 2004 v skupine 10 pod číslom 228.
Afirmatívny súd je v tradičnej logike: kladné všeobecné výroky formy Všetky S sú P (pozri A) a kladné čiastočné výroky formy Niektoré S sú P (pozri I).
Afrikánci (afrik. Afrikaner) sú potomkovia protestantských osadníkov z Nizozemska (ale aj z dnešného Belgicka, Francúzska a Nemecka) v Južnej Afrike. Ich jazyk je afrikánčina, sú prevažne protestanti. Často sa ako synonymum používa slovo Búri – o dejinách pozri tam.
Agathidium bushi je druh chrobáka pomenovaného podľa Georga W. Busha. Našli a identifikovali ho entomológovia Kelly B. Miller a Quentin D. Wheeler. Podľa ich tvrdení, pomenovanie bolo založené na obdive k tejto politickej postave.
Agora je námestie, resp. trhovisko v starovekých gréckych mestských štátoch, na ktorom sa zhromažďovali obyvatelia (eklézia). Konali sa tu hlasovania, črepinový súd a prerokúvali sa politické záležitosti štátu.
Ágrá ká kilá (-po hindsky) alebo (Červená) pevnosť v Ágre je indická pevnosť v meste Ágra ležiacom asi 200 km juhovýchodne od Dillí. Len 2,5 kilometra juhovýchodne od pevnosti sa nachádza jedna z najznámejších indických pamiatok, Tádž Mahal.
Agregátor zliav je systém, ktorý zhromažďuje zľavy produktov alebo služieb (ako sú pobyty, masáže, jazykové kurzy a podobne). Tento systém zľavy ukladá, kategorizuje a potom ich zobrazuje používateľom, ktorí ich hľadajú. Pre používateľa sú výhodné hlavne preto, že agregujú všetky ponuky z viacerých zľavových webov a portálov na jedno miesto.
Agrofyzika alebo poľnohospodárska fyzika je odvetvie fyziky týkajúce sa fyzikálnych vlastností pôdy a ovzdušia. Jeden z druhov aplikovanej fyziky.
Agrochemikália je akákoľvek chemická látka, ktorá je používaná v poľnohospodárstve. Patrí sem široké spektrum pesticídov (vrátane herbicídov, insekticídov, fungicídov atď.), ale aj umelé hnojivá, hormóny a rôzne rastové faktory. Väčšina agrochemikálií je toxických a znamenajú často pre životné prostredie určitú ekologickú záťaž, predovšetkým pokiaľ dôjde k nekontrolovanému úniku látok. Preto je nakladanie s agrochemikáliami spravidla právne upravené.
Aha efekt je individuálna zážitková metóda odkrývania príčinnej súvislosti javov a situácií. Aha efekt je veľmi významný pri tréningovom prístupe, napr. pri vzdelávaní a vzniká predovšetkým pri takých metódach, ako sú simulácie, hranie rolí a i. Navodením situácie sa účastník sám dopracuje k výsledkom, je vtiahnutý do procesu, reaguje spontánne a výsledky sú ďaleko silnejšie fixované.
Akčná veličina je výstupná veličina regulátora a súčasne vstupná veličina regulovanej sústavy. Pôsobením akčnej veličiny na regulovanú sústavu sa uskutočňuje regulácia. Momentálna hodnota akčnej veličiny sa nazýva amplitúda.
Ako dioxíny sa označuje súhrn 210 chemických látok zo skupín polychlórovaných dibenzo-p-dioxínov (PCDD) a dibenzofuránov (PCDF). Dioxiny sú perzistentné (dlhodobo sa nerozkladajú) a majú vysoko bioakumulatívne schopnosti (hromadia sa v tkanivách živých organizmov).
Akomodačný priestor je potenciálny priestor pre akumuláciu sedimentov v sedimentačnej panve. Je to priestor medzi hladinou sedimentačnej panvy a jej dnom – teda miestom, kde je uložený. Celý priestor však len zriedka môže byť bezo zvyšku vyplnený sedimentmi: len sedimenty, tvoriace sa agradáciou organického materiálu, uloženiny rozvodnených vodných tokov, sedimenty búrkového príboja, alebo vetrom uložené (eolické) sedimenty sa môžu ukladať len nad hladinou priľahlej vodnej panvy. Skutočne vyplniteľná časť akomodačného priestoru sa nazýva depozičný priestor. Veľkosť akomodačného priestoru ovplyvňujú tieto faktory:
Akrylová živica alebo polyakrylová živica je umelá hmota vytvorená polymerizáciou kyseliny akrylovej. Je vodeodolná a svetloodolná. Používa sa ako báza pre akrylové farby, lepidlá, impregnačné nátery.
Aktivita je vlastnosť objektov pôsobiť na okolie a meniť ho, vyvolávať ako príčina účinky. Pôvodne ide o abstraktné meno pre aristotelskú kategóriu činnosti.
Akustika je náuka o zvuku, časť fyziky, zaoberajúca sa mechanickými kmitmi a vlnami v plynných, kvapalných i tuhých prostrediach, ich vznikom, šírením a detekciou. Zvuk vzniká vlnením pružného hmotného prostredia, ktoré v určitom frekvenčnom rozsahu môžeme vnímať sluchom.
Akvadukt je umelý vodný kanál, vybudovaný na to, aby dodával vodu z jedného miesta na iné. Aby sa tak stalo, musel mať istý sklon. Názov pochádza z latinčiny, kde aqua znamená „voda“ a ducere „viesť“. Veľa akvaduktov je postavených nad úrovňou okolitého terénu, takže pripomínajú skôr mosty ako rieky. Dostatočne veľké akvadukty sa preto môžu používať aj ako vodné dopravné cesty pre lode. Akvadukty sa začali používať, alebo stavať, v starovekej Mezopotámii v čase starobabylonskej ríše už 3000 rokov pred naším letopočtom. Boli to mosty, ktoré privážali vodu z prameňa na miesto, kde bol nedostatok vody. V súčasnosti sa už akvadukty nepoužívajú.
Akvadukt otca Tembleque je akvadukt, jedna z najvýznamnejších vodohospodárskych stavieb, ktoré vznikli na mexickom území v koloniálnom období, kedy sa tu rozkladalo španielske vicekráľovstvo Nové Španielsko. Bol postavený medzi rokmi 1553 a 1570, stavbu plánoval a viedol františkánsky kňaz Francisco de Tembleque. Akvadukt slúžil ako privádzač vody medzi mestami Otumba a Zempoala a odoberali z neho vodu aj okolité dediny a osady pozdĺž jeho trasy.
Akvadukt Vanvitelli je akvadukt v Taliansku postavený pre dodávku vody do paláca Caserta a San Leucia. V roku 1997 bol spolu s kráľovským palácom Caserta a komplexom San Leucio zapísaný na zoznam svetového dedičstva UNESCO.
Al-Imárát burdž al-makátib (arabs. الإمارات برج المكاتب, angl. Emirates Office Tower alebo Emirates Tower One) je 54-poschodový mrakodrap v meste Dubaj v Spojených arabských emirátoch, súčasť komplexu Abrádž al-Imárát.
Albysjöns järnvägsbro (slov. Albysjönsky železničný most) je trámový most štokholmského metra premosťujúci jazero Albysjön na hranici obcí Huddinge a Botkyrka v švédskej provincii Stockholm.
Aldehyd je organická zlúčenina, chemicky kyslíkatý derivát uhľovodíkov s aldehydickou funkčnou skupinou R–CH=O. Sú vonnou súčasťou rastlinných silíc a taktiež intermediáty biochemických reakcií, napríklad Krebsovho cyklu. Využívajú sa v priemyslovom rozsahu pre organické syntézy uhlíkatých skeletov.
Aldehydokyselina alebo aldokyselina je organická kyselina, ktorá zároveň obsahuje aldehydovú skupinu i karboxylovú skupinu.
Alebo je priraďovacia spojka, ktorou sa v matematike obvykle označuje výroková spojka disjunkcia. V hovorovom jazyku sa však väčšinou zvykne používať vo význame nonekvivalencie.
Aleja, alej alebo stromoradie je botanický krajinný architektonický prvok. Vyznačuje sa radovou výsadbou drevín, spravidla jedného druhu, a to zvyčajne v dvoch najčastejšie priamych líniách obyčajne lemujúcich cestu, resp. chodník.
Aletická logika alebo logika nevyhnutnosti a možnosti je neklasická modálna logika, ktorá skúma úsudky, v ktorých vystupujú aletické modality nutnosti a možnosti.
Alfa jedinec (často v slovnom spojení alfa samec alebo alfa samica) je jedinec v skupine žijúcich živočíchov, ktorého ostatní jedinci poslúchajú (nasledujú). Ak túto rolu vykonáva pár (samica a samec), hovoríme o alfa páre. Niekedy si títo jedinci nárokujú právo na oplodňovanie a ich genóm je potom v populácii mláďat veľmi častý. Alfa jedinec má obvykle primárny prístup k potrave. Jedinec zo stáda (svorky) sa obvykle stáva vodcom na základe skúsenosti, sily alebo schopnosti zabezpečiť potravu. V niektorých skupinách si toto postavenie musí vybojovať v súboji. Samica alfy a jeho deti majú rovnaké no menšie právo vládnuť svorke.
Algebrická geometria (staršie algebraická geometria) je matematická disciplína, ktorá využíva metódy abstraktnej algebry na riešenie geometrických problémov. Je jednou zo základných oblastí modernej matematiky a súvisí s veľkým množstvom matematických disciplín, napríklad s komplexnou analýzou, topológiou, či teóriou čísel.
Algebrická nezávislosť (staršie algebraická nezávislosť) je v abstraktnej algebre je podmnožina S poľa L algebricky nezávislá nad podpoľom K, ak prvky S nespĺňajú žiadnu netriviálnu polynomiálnu rovnosť s koeficientami v K. To znamená, že pre každú konečnú postupnosť α1, ..., αn prvkov S, z ktorých žiadne dva nie sú rovnaké, a každý nenulový polynóm P(x1, ..., xn) s koeficientami v K, platí P(α1,...,αn) ≠ 0.
Algebrická topológia (staršie algebraická topológia) je oblasť matematiky, ktorá využíva metódy abstraktnej algebry na štúdium topologických priestorov. Cieľom je nájsť algebrické invarianty, ktoré charakterizujú topologický priestor až na homeomorfizmus. V niektorých prípadoch je takáto požiadavka nesplniteľná a hľadá sa charakterizácia až na homotopickú ekvivalenciu.
Alhidáda je otočné zariadenie rotujúce okolo zvislej alebo vodorovnej osi, ktoré umožňuje zamerať smer k vzdialenému bodu zrakom a odčítať zameraný smer na stupnici. V gréčtine sa alhidáda označovala aj ako διόπτρα (dioptra) a v latinčine linea fiduciæ.
Alkazár alebo alcazar (špa. alcázar [alkaθar], z ar. القصر -al-kasr – pevnosť, hrad, palác) je v užšom zmysle typ pevnostnej budovy stavanej v mestách na Pyrenejskom polostrove Maurami, v širšom zmysle opevnený hrad či pevnosť vôbec.
Allgemeines Krankenhaus der Stadt Wien (skr. AKH; doslova Všeobecná nemocnica Mesta Viedeň) je fakultná nemocnica vo Viedni v Rakúsku. Je to najväčšia nemocnica v Rakúsku a jedna z najväčších v Európe, jej budova s výškou 85 metrov patrí medzi najvyššie budovy nemocníc na svete. Je to aj sídlo Medicínskej univerzity vo Viedni.
Almadén je španielska obec nachádzajúca sa v provincii Ciudad Real v regióne Kastília-La Mancha, 210 km juhozápadne od Madridu v pohorí Sierra Morena.
Almaty televizija munarasy (kaz. Алматы телевизия мұнарасы – doslova Televízna veža v Alma-Ate) je televízna veža v kazašskom meste Alma-Ata. Je vysoká 371,5 metra, čím je 13. najvyššou vežou sveta a 2. najvyššou stavbou v Kazachstane (po komíne elektrárne Ekibastuz GRES-2). Bola postavená v rokoch 1975 – 1983. Nachádza sa na vrchu Kok Tobe.
Alóza je aldohexózový cukor. Je to vzácny monosacharid, ktorý sa vyskytuje napríklad v listoch afrického kra Protea rubropilosa, a to v podobe 6-O-cinamylglykozidu rubropilozínu a 6-O-benzoátglykozidu pilorubrozínu. Alóza je takisto prítomná v extrakte sladkovodných rias Ochromas malhamensis, ale nie je známe, akú má absolútnu konfiguráciu (teda či je prítomná v D- alebo L- konfigurácii). Je rozpustná vo vode a prakticky nerozpustná v metanole.
Alpínsky (alebo piedmontský čiže vysokohorský) ľadovec je ľadovec ležiaci vo vysokohorskom údolí nad snežnou čiarou. Oblasťou akumulácie (firnovisko) snehu môže byť kar u alpských typov ľadovcov, alebo náhorná plošina u ľadovcov škandinávskeho typu. Nahromadený ľad postupne preteká z oblasti akumulácie do tzv. ľadovcového splazu. Objem ľadu môže postupne rásť, pretože sa doňho obvykle napájajú ľadovce bočných údolí. Na miestach, kde jeho podklad tvoria stupne často dochádza k vzniku priečnych trhlín, ak sa pri tom ľadovec poláme na kryhy, vzniká tzv. ľadopád. Ľadovce svojou eróznou činnosťou vytvárajú údolia tvaru U, tzv. trógy.
Alternátor je generátor, ktorý vyrába elektrický prúd. Podobne ako dynamo, aj alternátor patrí do skupiny elektrodynamických zdrojov. Jeho základnou funkciou je premena kinetickej energie na elektrickú energiu. Zariadenie umožnil skonštruovať Faradayov objav elektromagnetickej indukcie a umožňuje získavať elektrickú energiu na energetické účely.
Altróza je aldohexózový cukor. D-Altróza je nezvyčajný monosacharid. Je rozpustná vo vode a prakticky nerozpustná v metanole. L-Altróza však už bola izolovaná z baktérie Butyrivibrio fibrisolvens.
AM 0644-741 je šošovková galaxia bez priečky a prstencová galaxia, čo znamená, že ju obklopuje prstenec tvorený hmlovinou. Jej prstenec sa vytvoril kolíziou s inou galaxiou.
Amaretto (zdrobnenina z tal. amaro, horký) alebo aj amareto je taliansky ovocný likér, ktorý má sladko-horkú, trpko-sladkú chuť s mandlovou vôňou.
Amaunet (alebo tiež Amunet, Amonet; starogr. Amauni (Αμαυνι)) je bohyňa starovekého Egypta; je to ženský náprotivok boha Amona a pravdepodobne nikdy nevystupovala ako samotné božstvo. Podľa Hermopoliskej kozmogónie patrila počas obdobia Strednej ríše do skupiny ôsmich prvotných božstiev (Ogdoady) uctievaných v Chmúneve (Hermopolis), kde spolu s bohom Amonom predstavovali ako pár buď živel vzduch (energiu vzduchu), alebo predstavovali princíp skrytosti (skrytého dynamizmu). Jej meno v preklade znamená Skrytá a prvýkrát sa objavila v Textoch pyramíd. Je zobrazovaná ako žena, ktorá má na hlave Deshret, červenú korunu Dolného Egypta.
Amazon Kindle je čítačka elektronických kníh založená na technológii elektronického papiera, umožňujúca lepšiu čitateľnosť a omnoho väčšiu výdrž batérie než LCD. Zariadenie je vyvíjané a predávané spoločnosťou Amazon.com. Prvá generácia zariadení bola uvedená na trh v novembri 2007, druhá vo februári 2009 (označovaná ako Kindle 2), tretia (Kindle 3) v auguste 2010 a štvrtá (Kindle 4) v septembri 2011. Zariadenia majú rozmery približné formátu papiera A5, v júni 2009 uviedla spoločnosť na trh prvú generáciu radu Kindle DX, ktorých zariadenia sa približujú formátu papiera A4 (uhlopriečka displeja je 25 cm (9,7")). Prostredníctvom zariadenia môžu byť tiež priamo kúpené a prijaté elektronické knihy z internetového obchodu spoločnosti Amazon.com. Spoločnosť už predala niekoľko miliónov zariadení.
American Express je medzinárodná spoločnosť poskytujúca finančné služby najmä prostredníctvom kreditných kariet so sídlom v New Yorku. Firma obchoduje na New York Stock Exchange pod symbolom "AXP". Podľa rebríčku časopisu Fortune je American Express 74. najväčšia firma na svete a 14. najdrahšia značka na svete s hodnotou US$20 miliárd. Prezidentom (CEO) American express je od roku 2001 Kenneth Chenault.
Amerícium (lat. Americium) je chemický prvok v Periodickej tabuľke prvkov, ktorý má značku Am a protónové číslo 95. Je to 7. člen z radu aktinoidov, 3. transurán, silne rádioaktívny kovový chemický prvok, pripravovaný umelo v jadrových reaktoroch predovšetkým z plutónia.
Amfiteáter (gr. amfi - okolo a theatron - divadlo; lat. Amphitheatrum) je staroveká rímska stavba s elipsovitým pôdorysom.
Amharci alebo Amhari (staršie Amharovia; po amharsky amhara) sú najpočetnejší národ v Etiópii, kde tvoria jednu štvrtinu obyvateľov (okolo 26% v roku 2007), teda približne 19,8 milióna ľudí. Obývajú hlavne oblasti vysočiny v strede krajiny. Ďalších asi 400 000 žije vo svete, hlavne v USA, Sudáne a Somálsku. Ich jazyk, amharčina, je oficiálnym dorozumievacím prostriedkom na území celej Etiópie.
Amid draselný alebo azanid draselný (systematický názov) je anorganická zlúčenina, ktorej vzorec je KNH2. Tak ako ostatné amidy alkalických kovov, je to biela kryštalická látka, ktorá ľahko hydrolyzuje. Je to silná zásada.
Amid je všeobecne zlúčenina s funkčnou skupinou RnE(=O)xNR2, kde n a x môžu byť 1 alebo 2, E je nejaký prvok a každé R reprezentuje organickú skupinu alebo vodík. Amidy sú deriváty oxokyseliny RnE(=O)xOH, ktorej hydroxylová skupina je nahradená amínovou skupinou. Amidy sú zvyčajne deriváty karboxylových kyselín (tzn. E = C), ale môžu to byť i deriváty anorganických kyselín (napr. sírovej, kedy E = S).
Amidol (systematický názov 2,4-diaminofenol) je bezfarebná kryštálická organická zlúčenina. Hydrochloridová soľ sa používa ako vývojková látka pre fotografické vývojky. K tomuto účelu sa používa od roku 1892, kedy bol amidol prvýkrát použitý pre fotografické papiere. Medzi vývojkovými látkami sa chová neobvykle, pretože najefektívnejšie pracuje v mierne kyslom prostredí, na rozdiel od silno zásaditého, ktoré potrebuje väčšina ostatných vyvolávacích látok. Ako amidol starne, mení farbu na tmavo-červeno-hnedú. Nádoby na vývojku a ďalšie potreby používané k príprave amidolových roztokov sa tiež sfarbujú do hneda a toto sfarbenie je veľmi odolné.
Aminoacetón je organická zlúčenina formálne odvodená od acetónu naviazaním aminoskupiny. V plynnej fáze je stabilný, ale po kondenzácii reaguje sám so sebou. Jeho protónovaná forma tvorí izolovateľné soli, ako napríklad hydrochlorid aminoacetónu, [CH3C(O)CH2NH3]Cl. Semikarbazón hydrochloridu je je takisto stabilným prekurzorom. Aminoacetón je metabolit, ktorý bol implikovaný ako biosyntetický zdroj cytotoxického metylglyoxalu.
Amorfná látka je tuhá látka, ktorá nemá kryštálovú štruktúru. Je v pevnom skupenstve, jej stavebné častice nie sú pravidelne usporiadané (nevytvárajú kryštály). Energeticky, amorfný stav pre látku nie je veľmi výhodný, takéto látky sa niekedy nazývajú aj metastabilné. Príkladom amorfných látok je sklo, alebo väčšina polymérov (či už syntetických alebo prírodných) – živice, vosk, celulóza, kaučuk atď.
Amsterdam Centraal je hlavná vlaková stanica v Amsterdame. Je jedným z hlavných železničných uzlov Holandska a denne cez ňu prechádza približne 192 000 ľudí. Je to tiež začiatočná stanica liniek amsterdamského metra 51, 53 a 54. Hlavným operátorom je kráľovská železničná spoločnosť NS.
Analytická geometria je geometria, ktorá skúma geometrické objekty algebrickými a analytickými metódami. Vyjadruje ich číslami a rovnicami prostredníctvom sústavy súradníc. Analytická geometria je odvetvie matematiky, v ktorom sú geometrické útvary vyjadrené pomocou čísel; analytická geometria predstavuje prevod geometrických úloh na úlohy algebrické.
Analytická teória čísel je oblasť matematiky, ktorá využíva metódy matematickej analýzy na riešenie úloh teórie čísel. Skúma najmä otázky ohľadom počtu a rozloženia prvočísel a možnosti analytického opisu niektorých ich podtried. Dôležitým aparátom sú pri tom vytvárajúce funkcie a Riemannova zeta funkcia.
Analytická veta je veta určitého logicky usporiadaného systému poznania, zafixovaného v bežnom jazyku alebo v odbornom vedeckom jazyku, ktorej pravdivosť možno určiť iba na základe pravidiel daného systému bez využitia mimojazykových faktov. Analytická veta je logická pravda.
Andrášiho palác (staršie Andrássyho palác, Andrássyho dvor, maď. Andrássy udvar, Andrássy palota) je neobaroková budova v Košiciach stojaca na rohu Hlavnej a Bielej ulice.
Androcentrizmus je kultúrna sústredenosť na muža; hodnotová alebo predsudková štruktúra, príznačná pre patriarchálne organizované spoločnosti, ktorá stotožňuje všeobecné vymedzenie conditio humana so životnými podmienkami a postavením muža.V androcentrickom myslení sa mužské stáva meradlom ľudského.
Andromeda III je trpasličia sférická galaxia, nachádzajúca sa vo vzdialenosti asi 2,44 milióna svetelných rokov od slnečnej sústavy v súhvezdí Androméda. Je to satelitná galaxia Galaxie Androméda a patrí do miestnej skupiny galaxií. Andromédu III objavil kanadský astronóm Sidney Van den Bergh na fotografiách z rokov 1970 a 1971.
Andrův štadión je futbalový štadión, na ktorom hrá domáce zápasy moravský klub SK Sigma Olomouc, a tiež tu hrá niektoré zápasy česká futbalová reprezentácia. Štadión má kapacitu 12 566 miest na sedenie. Bol otvorený v roku 1940, rekonštruovaný v rokoch 1977, 1998, 2010. Momentálne patrí medzi najmodernejšie v Česku, ale aj celej Európe.
Angkór (iný prepis: Angkor, ďalšie varianty pozri v článku Angkór) je jedna z najvýznamnejších kultúrnych pamiatok a jedno z najvýznamnejších archeologických nálezísk v juhovýchodnej Ázii. V období 9. – 15. storočia tu ležalo hlavné sídlo Khmérskej ríše a z tej doby sa zachovalo veľké množstvo pamiatok. Angkór leží v kambodžskej provincii Siem Reap a názov je odvodený zo sanskritského výrazu nagara znamenajúceho "mesto".
Anglický park je krajinársky park, ktorý vznikol v polovici 17. storočia ako upravený výsek prirodzenej krajiny z loveckých zverníc a pastierskej krajiny. Príkladom anglického parku je Englischer Garten v Mníchove, v Nemecku.
Anihilácia alebo anhilizácia je proces vo fyzike elementárnych častíc, ktorý môže nastať, keď sa zrazí častica so svojou antičasticou. Pôvodné častice zanikajú a ich hmota sa premení na nejakú formu energie. Túto energiu odnáša nosič poľa (fotónmi, bozónmi W a Z ...), ktoré sa môžu ďalej rozpadávať na iné častice.
Anión je záporne nabitý ión. Atóm sa stáva aniónom vtedy, keď elektroneutrálny atóm prijme jeden alebo viac elektrónov z elektrónového obalu.
Aníz je korenina z bedrovníka anízového. Je príbuzný rasci alebo feniklu. Ako korenina sa často používa pri dochucovaní rôznych alkoholických nápojov (napríklad grécke ouzo alebo anízovka). Používa sa aj na dochutenie rybacích polievok a morských produktov. Používa sa pri výrobe zákuskov zvaných anízky.
Anizotropia je vo fyzike jav, spočívajúci v tom, že fyzikálne vlastnosti látky sa menia podľa smeru, v ktorom tieto vlastnosti meriame. Opakom je izotropia.
Ano, šéfe! je televízny, zábavno-gastronomický program, ktorý vysiela Prima TV (na Slovensku tento program prebrala a vysiela od 3. júla 2010 TV JOJ). Jeho hlavným účinkujúcim je Zdeněk Pohlreich, uznávaný odborník v odbore gastronómie a vedení reštaurácie. Námetom je britský program Ramsay’s kitchen nightmares ocenený cenou BAFTA a Grammy.
Anolyt je roztok elektrolytu v okolí anódy elektrolyzéra alebo galvanického článku, je to vodič druhej triedy elektródy, ktorá tvorí anódu, čiže je to roztok v anódovom priestore.
Anomália vody je fyzikálna anomália, ktorá znamená, že voda má najväčšiu hustotu pri teplote približne 4 °C; jej hustota je vtedy 1000 kg na kubický meter.
Anténa je zariadenie na príjem a/alebo vysielanie (najmä rádiových) elektromagnetických vĺn cez prirodzené médiá (vzduch, zem, voda atď.). Je to sústava vodičov, pomocou ktorej sa mení energia elektromagnetického žiarenia na vysokofrekvenčný prúd (prijímacia anténa) alebo naopak (vysielacia anténa).
Anthill Residence je dvojica obytných mrakodrapov v mestskej časti Bomotni tureckého mesta Istanbul. So svojou výškou 210 metrov sú druhou a treťou najvyššou budovou v meste; vyšší je len mrakodrap Sapphire of Istanbul s výškou 261 metrov. Budovy boli navrhnuté tureckou spoločnosťou MM Proje. Prvá z nich bola postavená v rokoch 2008 - 2010, druhá bola dokončená o rok neskôr. V obidvoch budovách sa nachádza 54 nadzemných poschodí, 5 podzemných a 7 výťahov.
Antičastica je elementárna, subatomárna alebo fundamentálna častica, ktorá má rovnakú hmotnosť a spin, ale opačný náboj elektromagnetickej, slabej a silnej interakcie ako ekvivalentná „normálna“ častica. Spin a magnetický moment antičastíc majú rovnakú veľkosť ako pri časticiach, ale navzájom opačnú orientáciu.
Antifundamentalizmus je vo filozofii vedy stanovisko, podľa ktorého neexistuje základ alebo základný stupeň v hierarchii vied, a je pochybné, či vôbec takáta hierarchia existuje. Pripúštájú sa nanajvýš čiastkové hierarchie vied.
Antigravitácia je účinok fiktívneho energetického poľa, ktoré by kompenzovalo účinky gravitačného poľa astronomického telesa.
Antiklinála (z gr.) alebo sedlo je označenie strechovito alebo sedlovito vyklenutej časti vrásy, opak synklinály. Jadro antiklinály budujú staršie členy, krídla mladšie členy zvrásneného súvrstvia.
Antiprotón je antičastica protónu. Antiprotóny sú stabilné, ale väčšinou majú krátku životnosť kvôli kolíziám s protónmi, čo vedie k anihilácii oboch častíc a vyžiareniu energie. Objavený bol v roku 1955 na University of California v Berkeley fyzikmi Emilio Segrè a Owen Chamberlain, za čo v roku 1959 dostali Nobelovu cenu za fyziku.
Antirezonancia (gr.+lat.) je stav fyzikálneho systému, ktorý sa prejavuje minimálnymi hodnotami amplitúdy rýchlosti alebo výchylky kmitania; paralelná rezonancia.
Antropický princíp je súhrnný názov pre biochemickú, fyzikálnu a kozmologickú hypotézu, v ktorej sa za ústredný podnet jestvovania nášho vesmíru vo svojej súčasnej podobe pokladá existencia človeka (gr. antrópos). Ide o princíp, ktorým sa má riadiť kozmologická konštelácia všeobecných fyzikálnych zákonov a rôznych fyzikálnych konštánt tak, aby bolo zaručené, že v takomto vesmíre môže vzniknúť život, ba dokonca inteligentný život.
Antropodicea je obhajoba ľudského rozumu pred obvineniami, ktoré vyplývajú z analýzy rozporov moderných dejín a týkajú sa sčasti fatálnych dôsledkov ľudskej racionality pre život všeobecne.
Antropologizmus je tendencia alebo smer súčasnej filozofie, ktorého predstavitelia vidia v pojme človeka kategóriu, ktorá má rozhodujúcu úlohu medzi významovými útvarmi intervenujúcimi vo filozofickej reflexii.
Anything goes (angl. „všetko je možné“, „čiň, čo chceš“) je princíp epistemologického anarchizmu, ktorý opísal Paul Karl Feyerabend vo svojej práci Against Method : Outline of an Anarchistic Theory of Knowledge (1970), pokladajúc ho za základnú tézu pre rozvoj vedy. Často je neoprávnene vykladaná ako pripúšťanie chaosu a ľubovôle do vedy, v skutočnosti sa ale len obracia proti princípu indukcie a konzistencie vedeckých výskumov. Téza tvrdí, že rozvoji vedy prispievajú naopak kontrainduktívne teórie, rozporné s prevládajúcou paradigmou. Podľa Feyerabenda sa vždy nájdu fakty a okolnosti, v ktorých sa môžu hodiť normy, štandardy a koncepcie odmietané v iných podmienkach.
Aon Center je 347 metrov vysoký mrakodrap v Chicagu v americkom štáte Illinois. Je to tretia najvyššia budova v Chicagu po Sears Tower, siedma najvyššia v Spojených štátoch a 37. najvyššia na svete (2015). Postavený bol pôvodne ako Standard Oil Building v roku 1972 podľa návrhu Edwarda Durrella Stonea.
Apeirón (starogr. ἄπειρον apeiron < ἀ- a- – bez-/ne- + πέρας peras – koniec, medza, hranica, vymedzenie) je filozofický pojem označujúci neohraničené, neobmedzené, nekonečné. Anaximandros z Milétu týmto pojmom označil kvalitatívne nediferencovanú a priestorovo neobmedzenú pralátku (arché), z ktorej všetko vyvstáva a do ktorej sa v priebehu času opäť všetko navracia. Beztvarosť ale bola pre Grékov odpudivá – v teórii i praxi tiahli k pokiaľ možno dokonalému tvaru.
Aperitív je alkoholický nápoj podávaný v malom množstve pred jedlom. Zvyšuje vylučovanie žalúdočných štiav, čím vyvoláva chuť do jedla.
Aplikovaná matematika je oblasť matematiky zaoberajúca sa štúdiom matematických techník typicky používaných pri aplikácii matematiky v nematematických odboroch, prípadne samotným týmto použitím. Mnoho oblastí aplikovanej matematiky má teda silne interdisciplinárny charakter.
Apodiktický súd je nevyhnutný súd, ktorý je taký istý alebo pevný, že jeho protiklad je celkom nemysliteľný, napr. dvakrát dva sú štyri.
Apollo Business Center II je komplex administratívnych a obchodných priestorov v bratislavskej mestskej časti Ružinov na Prievozskej ulici a prirodzené pokračovanie najväčšieho administratívneho komplexu v Bratislave, Apollo Business Center.
Aqua je názov mrakodrapu stojaceho v Chicagu v štáte Illinois. Výstavba prebiehala v rokoch 2007 – 2009. Má 87 poschodí, z toho 5 podzemných a na výšku meria 250 m. Budovu navrhla architektka Jeanne Gang. Budova má dizajn vlniacej sa vody, ktorý získala pomocou rôzne tvarovaných stropných dosiek. Na presahujúcich častiach sa nachádzajú balkóny presahujúce až o 3,7 m. V budove sa nachádzajú byty, hotel a z malej časti tiež kancelárske a obchodné priestory.
Arabská filozofia storočí temna je druhá etapa vývinu arabskej filozofie v časovom rozmedzí 13. stor. až 18. stor.. Dominuje tu Ibn Chaldún Abú Zajd Abdarrahmán, zakladateľ arabskej filozofie dejín, a as-Sujútí Džaláladdín, azda najplodnejší arabský autor.
Arašidové chrumky sú chrumkavá, väčšinou slaná pochutina, obalená v pražených arašidoch. Sú vyrobené z kukuričnej krupice alebo inej obilniny, vytvarované do požadovanej podoby a ďalej spracované. S obľubou sa konzumujú na posedeniach, stretnutiach, oslavách, no i príležitostne ako pochutina. Zvlášť veľkú obľubu si získali u detí.
Arcibiskupský palác (fr. Palais des archevêques de Narbonne) je historické sídlo narbonských biskupov a arcibiskupov, ktoré dnes slúži ako radnica mesta Narbonne. Stavba je od roku 1840 chránená ako monument historique.
Arcibiskupský palác je renesančná poschodová budova v Trnave z roku 1562. Bola postavená na starších gotických základoch. Koncom 16. storočia boli pristavané dvorové krídla. V roku 1615 vybudovaná trojosová architektúra pre archív a knižnicu. Do roku 1820 v arcibiskupskom paláci nepretržite sídlili arcibiskupi. Domov viacerých oltárnych bratstiev.
Argentínska filozofia je súčasť latinskoamerickej filozofie; má spomedzi latinskoamerických národných filozofií (spolu s Peru a Uruguajom) vynikajúce postavenie.
Aristotelizmus je filozofický smer - peripatetizmus - spôsob filozofovania opierajúci sa o Aristotela (cf. aj peripatetici); učenie pokračovateľov a stúpencov Aristotelovej filozofie.
Aritmetika je disciplína matematiky, ktorá sa zaoberá opisovaním vlastností základných matematických operácií s číslami. Často sa používa ako synonymum teórie čísel.
Arkier je druh previsnutej nosnej konštrukcie podobnej nosnej konštrukcii balkóna. Vystupuje na priečelí alebo na rohu budovy. Je vytvorený ako uzavretá časť obytného domu, ktorá rozširuje jeho vnútorný priestor a môže mať aj niekoľko podlaží. Vyvinul sa z priestoru pre oltár v hradných kaplnkách, keďže cirkev zakazovala, aby nad oltárom boli umiestnené obytné miestnosti. Arkier bol obľúbený prvok hlavne v dobe neskorej gotiky, renesancie a neobaroka.
Armatúra je v súvislosti s potrubiami (aj plynovými či parnými) súbor potrubných dielov na rozdvojenie či zmenu smeru prúdu a na riadenie prietoku tekutiny. Sú to najmä tvarovky, spojky, príruby, odbočky, rozdeľovače, kompenzátory, ventily a pod.
Arméni alebo staršie Arménci sú národ žijúci najmä v Arménsku, na ktorého území žijú nepretržite už 3500 rokov, Gruzínsku a Azerbajdžane (Náhorný Karabach). Až do prvej svetovej vojny obývali takmer celú východnú časť dnešného Turecka a tzv. Malé Arménsko. Patrili k vynikajúcim obchodníkom. Dodnes žijú veľké skupiny Arménov vo Francúzsku, Rusku či v Amerike. Vierovyznaním sa prevažne hlásia k Arménskej apoštolskej cirkvi, ktorá patrí k orientálnym pravoslávnym cirkvám.
Aromatický amín je organická zlúčenina, ktorá sa skladá z aromatického jadra naviazaného na amínovú skupinu. Je to široká skupina zlúčenín, do ktorej patria anilíny, ale i mnohé látky s komplexnými aromatickými kruhmi (obsahujú jedno alebo viac benzénových jadier) a amínmi (-NH2, -NH-). Tieto zlúčeniny sa vyskytujú bežne v dennom živote.
Arp 7 je špirálová galaxia s priečkou (SB(rs)bc) v súhvezdí Hydra. Halton Arp ju zaradil do svojho katalógu podivných galaxií medzi galaxie s rozdvojeným špirálovým ramenom. Merania jej vzdialenosti nezávislé na červenom posune sa veľmi líšia, od 9,9 do 83,7 Mpc.
Artézska voda je podzemná voda s napätou hladinou, ktorej voľná hladina leží vyššie než zemský povrch. Z prameňa voda samovoľne vyviera bez nutnosti čerpania vplyvom pôsobenia litostatického tlaku, miesto vyvierania sa nazýva artézska studňa. Artézska voda vzniká v priepustnej vrstve najčastejšie medzi dvoma synklinálnymi vrstvami, ktoré sú pre vodu nepriepustné (odborne izolátory), pri ich prerazení pod hladinou podzemnej vody, dochádza k samovoľnému úniku vody pod tlakom. Vyvieranie artézskej vody môže mať za následok natoľko veľký pokles tlaku vody, že dôjde k zániku artézskeho výveru vody. Veľké množstvo takýchto prameňov sa nachádza v Austrálii. Môže byť prírodná alebo umelo vytvorená.
Arzén (arsenicum) je chemický prvok v Periodickej tabuľke prvkov, ktorý má značku As a protónové číslo 33. Je to pevný polokov.
Aseita (z lat. aseitas < a se – zo seba + -itas) je filozofický pojem označujúci existenciu samu o sebe, jav alebo vec nezávislú na inom jave alebo veci. V scholastike vyjadruje Božiu absolútnosť, ničím nepodmienenú spočívajúcu samu v sebe. Pojem sa používal aj v iných filozofických smeroch, napr. Arthur Schopenhauer písal o aseite vôle, Eduard von Hartmann o aseite nevedomia.
Asertorický súd je skutočný súd, súd, ktorý je nesporný a skúsenosťou overený, možno si však predstaviť aj niečo iné, ba dokonca opak toho, čo sa v ňom tvrdí. Asertorickým súdom je napríklad: Na jar kvitne orgován. Možno si zaiste predstaviť, že tomu tak môže aj nebyť.
Ashburton Grove, zo sponzorských dôvodov známy ako Emirates Stadium je futbalový štadión nachádzajúci sa v štvrti Islington severnom Londýne a domov futbalového klubu Arsenal FC. Štadión má kapacitu 60 361 miest (všetky na sedenie). Dňa 5. októbra 2004 podpísala spoločnosť Emirates s Arsenalom 15-ročný kontrakt v celkovej odhadovanej výške 100 miliónov £. Súčasťou zmluvy bolo aj to, že Emirates bude vlastniť práva na pomenovanie štadióna a logo spoločnosti bude zobrazené na klubových dresoch.
Asociatívnosť je v algebre vlastnosť binárnej operácie, spočívajúca v tom, že nezáleží, ako použijeme zátvorky pri výraze, kde je viac operandov, alebo v akom poradí budeme výraz počítať.
Aspremontov letný palác je jednoposchodový barokový palác a národná kultúrna pamiatka Slovenskej republiky pod číslom 101-263/1. Nachádza sa v Bratislave v Medickej záhrade v Špitálskej ulici číslo 24.
Astát, latinsky astatium, je chemický prvok v Periodickej tabuľke prvkov, ktorý má značku At a protónové číslo 85. V prírode sa vyskytuje len vo forme izotopov ako produkt rozpadu iných ťažkých prvkov, pričom jeho množstvo v jednom okamihu nie je väčšie ako jeden gram. Vďaka tomu je (spolu s berkéliom) najvzácnejším prvkom na Zemi. Názov astát dostal podľa gréckeho výrazu αστατος (astatos), čo v preklade znamená nestály.
Astoria Palace je polyfunkčná administratívna budova v centre Bratislavy, v mestskej časti Staré Mesto na Hodžovom námestí.
Astro (jap.: 鉄腕アトム, Tecuvan Atom; angl. Astro Boy (2003)) je japonský anime seriál od režiséra Kazuja Konaku a štúdia Tezuka Productions. V roku 1963 sa odvysielala prvá epizóda anime Tecuvan Atom v Japonsku. Anime pokračovalo, malo vysokú úspešnosť a skončilo až v roku 1966. Neskôr roku 1980 sa tvorcovia rozhodli urobiť vynovenú verziu tohto anime a tá trvala do roku 1981. No a nakoniec v rokoch 2003 až 2004 v Japonsku bežala tretia, najnovšia verzia. Tá sa prakticky dostala aj do okolného sveta. Na Slovensku sa vysielal Tecuvan Atom s názvom Astro na TV Markíza v ranných hodinách....
Astrofotografia je špecializovaný typ fotografie, ktorý sa zameriava na tvorbu fotografií astronomických objektov na nočnej oblohe ako planét, hviezd a veľmi ďalekých objektov ako sú hviezdne zoskupenia a galaxie.
Astroláb je historický astronomický prístroj a analógový počítač, ktorý sa používal na určovanie a predpovedanie pozícií hviezd a Slnka, určovanie miestneho času podľa miestnej zemepisnej dĺžky a naopak, na zememeračtsvo a trianguláciu. Bol to kruh rozdelený na stupne, pri meraní sa zavesil. Okolo stredu sa otáčalo rameno s dvoma priezormi (alhidáda). Astroláb vynašiel pravdepodobne Hipparchos v polovici 2. storočia pred Kr. Používal sa niekoľko storočí. V stredoveku ho zdokonalili Arabi a používali v sférickej astronómii;
Asymptota je priamka, ktorá opisuje správanie sa krivky. S narastajúcimi hodnotami súradníc sa vzdialenosť asymptoty a krivky zmenšuje. Prebieha tu limitný proces približovania sa hodnôt a vzdialeností asymptoty a krivky.
ATA karnet je medzinárodne uznávaný unifikovaný colný doklad, ktorý umožňuje zrýchliť a zjednodušiť colné formality spojené s dovozom alebo vývozom tovaru na dočasné použitie tovaru.
Atika je horizontálna previsnutá nosná konštrukcia, ktorá vystupuje nad plochú strechu, dotvára architektonický a estetický vzhľad objektu a môže byť murovaná alebo železobetónová. Horná hrana je vyspádovaná smerom do objektu a oplechovaná klampiarskou konštrukciou. Vnútorná strana atiky je olemovaná klampiarskou konštrukciou. Atika vystupuje nad plochú strechu najmenej 150 mm nad úrovňou strechy.
Atomárny fakt je fakt, ktorý sa nedá rozložiť na ďalšie fakty. Atomárne fakty sú navzájom nezávislé, takže z existencie (neexistencie) jedného atomárneho faktu nemožno robiť záver o existencii (neexistencii) druhého. Pojem atomárneho faktu je jeden zo základných pojmov logického atomizmu.
Atomizmus (zo starogr. ἄτομον atomon – „nedeliteľný“, „neviditeľný“) je filozofický smer, podľa ktorého všetko dianie pozostáva z hry atómov, z ich spájania a oddeľovania, usporiadavania, presunov, priťahovania a vzájomného odrážania. Atómy sú častice, z ktorých pozostáva každá látka, predmet či teleso. Sú súčasťou väčších častí, molekúl. Prvým filozofom v oblasti atomizmu bol zrejme Démokritos z Abdér.
Atómové jadro je kladne nabitá vnútorná časť atómu. Jadro je obklopované obalom, oblasťou záporne nabitých elektrónov, ktoré sú viazané elektrickou silou (jadro-elektróny). Takmer celá hmotnosť atómu je sústredená v jadre (99,9%) a iba malým zlomkom hmotnosti prispievajú elektróny. Jadro pozostáva z nukleónov, t. j. protónov (kladne nabitých) a neutrónov (bez náboja). Hmotnosť protónu je m p = 1 , 672648.10 − 27 k g {\displaystyle m_{p}=1,672648.10^{-27}kg} a hmotnosť neutrónu je o niečo väčšia – m n = 1 , 674954.10 − 27 k g {\displaystyle m_{n}=1,674954.10^{-27}kg} pričom oba údaje sú pokojové hmotnosti daných častíc. Hodnota náboja protónu je rovnako veľká ako hodnota náboja elektrónu, teda elementárneho náboja. Protón je kladná častica Q P = 1 , 602.10 − 19 {\displaystyle Q_{P}=1,602.10^{-19}}C. Priemer jadra atómu sa pohybuje rádovo v stotisícinách nanometra. (Je zrejmé, že jadro vodíka bude menšie ako jadro železa, pričom velkosť celého atómu je stotisíckrát väčšia).
Atómový čas je čas udávaný atómovými hodinami. Stupnica atómového času využíva vysokostabilné molekulové a atómové frekvenčné etalóny na regulovanie kremenných hodín, je takmer dokonale rovnomerná a nezávisí od zemskej rotácie. Stupnica času založená na sústave atómových hodín je rovnomerná s presnosťou do 10^-11 s, kým jednotka času určená z obehu Zeme okolo Slnka je presná do 10^-9 s. Atómová sekunda je časový úsek, za ktorý nastane 9 192 631 770 kmitov atómu cézia. Tento interval zodpovedá efemeridovej sekunde s presnosťou ±2.10^-9. V súčasnosti medzinárodne spolupracuje asi 30 vedeckovýskumných ústavov a laboratórií disponujúcich atómovými časovými a frekvenčnými etalónmi. Z niekoľkých nezávislých škál atómového času sa roku 1971 zaviedol medzinárodný atómový čas IAT.
Átrium (z lat. atrium) v architektúre je vnútorný dvor alebo sieň v rímskom dome. Z átria sa vchádzalo do všetkých ostatných miestností. Átriá neboli zastrešené, strecha okolo mala presahy so sklonom do jeho stredu, kadiaľ stekala dažďová voda do nádrže zvanej impluvium, ktorú v bohatších domoch zastupovala fontána. Otvor sa v poludňajších hodinách zastieral plachtou - veláriom, ktoré chránilo pred slnečnými lúčmi.
Atum alebo Tem alebo Temu alebo Tum alebo Atem je jedným z najstarších uctievaných bohov starovekého Egypta. Jeho kult mal stredisko v meste On (Heliopolis). Atum bol pôvodne spájaný so zemou, ale neskôr sa jeho uctievanie sústredilo na slnko pohybujúce sa po oblohe. Ešte neskôr bol vnímaný v dvoch rôznych podobách – ako samostatné božstvo Nefertum (doslova Mladý Atum), ktoré predstavovalo vychádzajúce slnko, a ako samotný Atum, predstavujúci zapadajúce slnko.
Audi A1 je malý mestský trojdverový hatchback vyrábaný automobilkou Audi od roku 2010 až dodnes. Ide o štýlové vozidlo, ktoré je podľa samotného výrobcu určené najmä pre mladších šoférov.
Aufhebung (po nemecky zrušenie/vykompenzovanie/zdvihnutie) je vo filozofii dvojaký pohyb zrušenia - prekonanie a zachovanie na vyššej úrovni.
Aupark Piešťany je nákupno-zábavné stredisko v meste Piešťany, po bratislavskom Auparku v poradí druhé toho mena, postavené v rokoch 2008 – 2010 nákladmi presahujúcimi 25 miliónov eur. Generálnym dodávateľom bola firma HB Reavis Slovakia, a. s.
Aupark Shopping Center, nazývaný skrátene Aupark, je nákupno-zábavné stredisko v Bratislave-Petržalke postavené v rokoch 2000 až 2001, otvorené bolo 15. novembra 2001. Nachádza sa v tesnej blízkosti Sadu Janka Kráľa, po ktorom prebralo stredisko jeho pôvodný názov Aupark, medzi Mostom SNP a Starým mostom.
Aura at College Park (známy aj ako Aura) je obytný mrakodrap v kanadskom meste Toronto. S výškou 272 m je 4. najvyšou budovou mesta a Kanady.
Austria je font patriaci do rodiny písiem sans-serif, ktorý bol využívaný na dopravné účely. Bol vytvorený ako odvodenina od písma DIN 1451.
Autonómna etika je etická teória, podľa ktorej morálka vyrastá z vrodenej alebo apriórnej mravnej povinnosti. Morálka má - podľa toho učenia - základ v samotnom mravne konajúcom subjekte: človek si sám vytvára mravný zákon, pričom je nezávislý od akéhokoľvek vonkajšieho vplyvu.
Avari (iné názvy: starí Avari, tureckí/turkickí Avari) boli nomádske etnikum ázijského pôvodu, ktoré tvorili kmene War a Chun usadené v 5. storočí v západnej Sibíri. Časť Avarov si podrobili východní Turci, časť pred nimi utiekla a v roku 558 sa dostala do čiernomorských stepí. Ich ríša na území dnešného Maďarska sa nazýva Avarská ríša.
Avaz Twist Tower je výšková budova v Sarajeve,. S výškou 172 m (142 bez antény) je najvyššou budovou na Balkáne. Slúži ako sídlo populárnej bosnianskej novinovej spoločnosti Dnevni avaz.
Averroizmus je smer stredovekej filozofie nadväzujúci na učenie Averroesa; obhajuje idey večnosti sveta, smrteľnosti duše, teóriu dvojakej pravdy. Averroizmus mal značný vplyv v 13. storočí vo Francúzsku (Siger Brabantský) a v 14. storočí a 16. storočí v Taliansku (padovská škola).
Avicii Arena (známa tiež ako Globen, do roku 2021 Ericsson Globe) je multifunkčný štadión v Štokholme vo Švédsku. Primárne sa využíva na ľadový hokej, paradoxne tu však nikto nehrá svoje domáce zápasy.
Avion Shopping Park je najväčšie nákupné centrum na Slovensku a bolo otvorené v roku 2002. Patrí do siete nákupných centier AVION v Česku a na Slovensku. Nákupné centrá sa ešte nachádzajú v Prahe, Brne, Ostrave. U nás sa nachádza v Bratislave na Ivanskej ceste na Trnávke v mestskej časti Ružinov.
Avogadrova konštanta vyjadruje počet častíc v jednotkovom látkovom množstve (v 1 móle). Je definovaná ako počet atómov v 0,012 kg izotopu uhlíka 12C. Teda stabilného izotopu, ktorý v jadre obsahuje šesť protónov a šesť neutrónov. To znamená, že jeden mól akejkoľvek látky obsahuje 6,022x10^23 častíc tejto látky.
Axiomatický systém je množina výrokov, ktorá je potrebná na vybudovanie určitej matematickej disciplíny alebo matematickej oblasti v nejakej vede. Všetky ďalšie výroky sa majú len dedukovať pomocou pravidiel logiky.
Azeotropická zmes je zmes dvoch alebo viacerých kvapalín v určitom pomere, pričom tieto kvapaliny nie je možné oddeliť jednoduchou destiláciou. Dôvodom pre existenciu Azeotropickej zmesi je interakcia medzi molekulami zmesi (vodíková väzba). Azeotropická zmes má nižšiu (príp. vyššiu) teplotu varu ako teploty varu jednotlivých zložiek, preto princíp destilácie (oddelenie zmesi na základe rozdielnych teplôt varu zložiek) nie je možné použiť.
Aztékovia (iné názvy: Aztéci, Mexikovia, Méxikovia; po špan.: staršie Aztecas, novšie: Mexicas) sú jeden z chichimeckých kmeňov a zároveň jedna z pôvodne predkolumbovských civilizácií. V širšom zmysle sa slovom Aztékovia (Aztéci) označujú všetci obyvatelia jadra Aztéckej ríše v čase dobytia Španielmi. Žili v dnešnom strednom Mexiku v 12. až 16. storočí. Patrili k mezoamerickým civilizáciám. Nadviazali okrem iného na Mayov (prevzali sčasti ich kalendár). Ich štát s hlavným mestom Tenochtitlan v strede dnešného mesta Mexiko v rokoch 1519 - 1521 zničili novoprichodiaci Španieli.
Babirusa (staršie: babirussa, sviňa; lat. Babyrousa; z malaj. babi – „diviak“ + rusa – „jeleň“) je rod z čeľade diviakovité (Suidae) a monotypickej skupiny (tribu) Babyrousini. Z toho dôvodu, že sa v niektorých ohľadoch líšia od iných diviakovitých, nie je vylúčené ani zaradenie do samostatnej čeľade. Rod sa vyskytuje na ostrove Sulawesi a blízkych ostrovoch (Togian, Sula, Buru). Babirusa bola dlho pokladaná za jediný druh B. babyrussa (po slovensky babirusa celebeská alebo babirusa; staršie: babirussa celebeská, sviňa celebská [t.j. bez druhého -e-] ), ktorý vytváral niekoľko poddruhov. Roku 2002 (Meijaard & Groves.) došlo k rozdeleniu na samostatné druhy: Babyrousa babyrussa (Buru a Sula), Babyrousa bolabatuensis (opísaný na základe subfosílnej lebky z jaskyne Bola Batu, nejasná taxonómia), Babyrousa celebensis (sever Sulawesi) a Babyrousa togeanensis (Togian). Druhy sa líšia veľkosťou a vlastnosťami lebky a zubov.
Babka Tower je výšková budova vo Varšave postavená v roku 2000. Má 28 poschodí, výšku po strechu 96 m a po vrchol 100 m. Nachádza sa na Aleji Jána Pavla II. v obvode Warszawa-Śródmieście.
Babylonská filozofia je tvorená múdrosťou starovekej Mezopotámie a akkadskej Babylonskej ríše. Vyvinula sa zo všeobecných konceptov životnej filozofie a etiky Sumeru, z dialektických metód a dialógových foriem akkadskej literatúry, ďalej z rôznych súdobých povier, prísloví, epickej poézie, folklóru, hymnusov a eposov. Je pravdepodobné, že babylonská filozofia ovplyvnila grécku antickú filozofiu, avšak o tomto vplyve chýbajú dostatočné a vierohodné písomné svedectvá. Spomedzi zachovaných textov vyniká Dialóg o pesimizme, ktorého datovanie nie je známe. Toto dielo predznamenáva dialektický spôsob vedenia dialógov u Platóna a Sokrata, pričom obsahuje filozofický koncept agnosticizmu, typický pre neskorších gréckych sofistov. Súčasťou spisu je aj učenie o protikladoch, podobné doktríne gréckeho mysliteľa Hérakleita. Mezopotámsku filozofiu študoval vo svojej dobe aj známy filozof Táles.
Badián (iné názvy: hviezdicový aníz, hviezdový aníz, čínsky aníz) je sušené aromatické plodstvo stromu anízovca pravého (Illicium verum). Má tvar hviezdice a vôňou pripomína aníz. Používa sa ako korenie do sladkého pečiva, kompótov, lekváru, prípadne na výrobu badiánovej silice. Do Európy sa badián dostal z Filipín roku 1588.
Bager (iné názvy: rýpadlo, exkavátor) je stroj, ktorý slúži na ťažbu a premiestňovanie hornín. Medzi jeho základné časti patrí podkop s pracovným zariadením (lyžicou), kabína s pracoviskom obsluhy a podvozok.
Bahamský dolár ($B) je jednotka meny na Bahamách. Jeden bahamský dolár má 100 centov, používa sa od mája 1966. Kurz bahamského dolára bol v roku 1972 pevne stanovený v pomere 1:1 k americkému doláru. V obehu sú mince 1, 5, 10, 15, 25 a 50 centov, 1, 2 a 5 dolárov a bankovky v hodnotách 50 cenov a 1, 3, 5, 10, 20, 50 a 100 dolárov.
Baiyoke I (thajsky ตึกใบหยก 1) je 151 metrov vysoký mrakodrap v hlavnom meste Thajska, v Bangkoku. Bol dokončený v roku 1987 a je súčasťou komplexu Baiyoke. Budova je 45. najvyššou budovou Thajska. V komplexe Baiyoke sa nachádza aj Baiyoke II s výškou 304 m. Budova bola najvyššou v Thajsku do roku 1993.
Bakı Televiziya Qülləsi (slovensky Televízna veža v Baku) je televízna veža v hlavnom meste Azerbajdžanu, v Baku. So svojou výškou 310 metrov je najvyššia stavba Azerbajdžanu a druhá najvyššia v Zakaukazsku. Veža bola postavená v rokoch 1979 - 1996.
Balaenoidea je nadčeľaď kosticovcov s jedinou čeľaďou Neobalaenidae, jediným rodom Caperea (po slovensky veľryba) a jediným druhom veľryba malá alebo veľryba trpasličia (Caperea marginata Gray 1846; staršie synonymá: Balaena (Caperea) antipodarum, Neobalaena marginata). V niektorých (starších) systémoch sa čeľaď Neobalaenidae zaraďuje do čeľade veľrybovité (Balaenidae).
Baldachýn alebo podnebie (tal. baldacchino; vlastne v Baldach-u, teda v stredovekom Bagdade zhotovený zlatý brokát) je ozdobná strieška trónov, postelí, kazateľníc, pomníkov a iného, ktorá bola vyrobená pôvodne z brokátu.
Balkón je horizontálna previsnutá nosná konštrukcia ohraničená zábradlím alebo murivom. Je súčasťou budovy a vystupuje na priečelí budovy (je predsadený pred objekt a nie je chránený pred poveternostnými vplyvmi). Širka je od 900 do 1 200 mm a pozostáva z nosnej konštrukcie, podlahovej konštrukcie a zábradlia.
Ball Arena (kedysi známa ako Pepsi Center) je športová aréna v Denveri v Colorade. Je to domáci štadión hokejového klubu NHL Colorado Avalanche, basketbalového klubu NBA Denver Nuggets, lakrosového klubu NLL Colorado Mammoth a futbalového klubu Colorado Crush. V čase, keď túto arénu nevyužívajú športové kluby, je dejiskom hudobných koncertov a iných vystúpení.
Baníctvo (iné názvy: banský priemysel, ťažobný priemysel) je ťažba nerastných surovín (minerálov, rúd, nerúd a fosílnych palív) prípadne ďalších surovín zo Zeme, povrchovou ťažbou alebo podzemným spôsobom. Predstavuje komplexný súhrn prác potrebných na vyhľadávanie, dobývanie a čiastočne aj na úpravu úžitkových nerastov. Týmto spôsobom sa dobýva väčšina surovín, ktoré nemôžu byť dopestované poľnohospodárstvom, vytvorené umelo v laboratóriách alebo priemyselne. V širšom zmysle baníctvo zahŕňa dobývanie akýchkoľvek neobnoviteľných zdrojov ako sú rudy, uhlie, ropa, zemný plyn ale aj kameň a piesok, soľ a voda a ďalšie.
Bank of America Corporate Center je mrakodrap v meste Charlotte v štáte Severná Karolína (USA). Má 60 poschodí a výšku 265 m, je tak najvyššou budovou v meste, ale aj v štáte a za dobrej viditeľnosti je vidieť až zo vzdialenosti 56 km. Navrhol ju architekt César Pelli.
Bank of America Plaza je 72-poschodový mrakodrap v americkom meste Dallas, patrí medzi 50 najvyšších budov sveta. Má výšku 281 metrov a 72 poschodí. Obsahuje 177-tisíc m² kancelárskych priestorov. Jeho výstavba sa začala v roku 1983 a dokončená bola v roku 1985.
Bank of America Plaza je mrakodrap v Atlante pomenovaný podľa najväčšieho nájomníka, Bank of America. Má výšku 311,8 m a 55 poschodí, je to 24. najvyššia budova na svete. Je to najvyššia budova v USA mimo New Yorku a Chicaga a najvyššia budova v hlavnom meste štátu USA. Dokončená bola v roku 1992. Bol to posledný americký mrakodrap, ktorý bol medzi desiatimi najvyššími budovami na svete (ostatné boli z Ázie). Bola postavená podľa návrhu architekta Kevina Rochea.
Bank of America Tower je mrakodrap v meste New York na západnej strane Šiestej Avenue medzi 42. a 43. ulicou oproti Bryant Parku v Midtown Manhattane. Dokončený bol v roku 2009 a je jednou z najefektívnejších a najekologickejších budov na svete. Hlavným nájomníkom je Bank of America.
Banka pre medzinárodné platby (Bank for International Settlements – BIS) je medzinárodná organizácia (banka) na podporu medzinárodnej menovej a finančnej spolupráce. Slúži ako banka pre centrálne banky. Bola založená Haagskou dohodu v roku 1930 v Bazileji ako zúčtovacie medzinárodné centrum na vyrovnanie vojnových náhrad platených povojnovým Nemeckom po 1. svetovej vojne. Ako zúčtovacie stredisko slúžila aj po druhej svetovej vojne. Neskôr sa vzhľadom na zmeny na finančných trhoch zmenila na metodické, teoretické a informačné centrum pre banky a hlavne pre bankový dohľad. BIS spolupracuje pri riešení medzinárodných menových a finančných problémov.
Banka Slovenije je slovinská centrálna banka. Sídli v Ľubľane a založená bola 25. júna 1991, onedlho po vyhlásení nezávislosti krajiny.
Bantuovia alebo Bantu sú černošské obyvateľstvo, ktoré obýva prakticky celú Afriku na juh od rovníka. Delia sa na množstvo kmeňov (napr. Zulu, Bakongo, Mongo a iné). V minulosti niektoré z nich vytvorili vlastné štáty, neskôr sa dostali pod koloniálnu nadvládu, proti ktorej bojovali.
Baptistérium je budova (kaplnka) alebo jej časť určená na vysluhovanie sviatosti krstu v kresťanských cirkvách. Slovo môže tiež označovať krstiteľnicu vôbec. Pôvodne sa krst neudeľoval v chráme, keďže nepokrstení nemali úplný prístup do chrámu. Krstilo sa buď v baptistériách alebo v prirodzenej vode (riekach, prípadne v jazerách alebo v mori).
Barca je zaniknutý hrad, ktorý sa nachádzal v obci Barca. Bol postavený v stredoveku rodinou Barczayovcov. Po hrade sa nezachovali žiadne stopy. Súčasný starší kaštieľ postavený medzi 16. – 17. storočia sa pravdepodobne nachádza na jeho pôvodnom mieste.
Baroková gotika (tiež gotizujúci barok) je jedinečný architektonický sloh, ktorý spája dynamický barok s výrazovými prostriedkami gotiky. Jej tvorcom a najvýraznejším predstaviteľom je český architekt Jan Blažej Santini-Aichel.
Baryón delta je relatívne ľahký 1,232 MeV/c² baryón, ktorý obsahuje iba kvarky d a u v takej kombinácii, že celkový spin je 3/2. To znamená, že ide o fermión.
Bašňa na Naberežnoj je komplex troch administratívnych budov v Moskve. Výstavba prebiehala počas rokov 2004 — 2007. Skladá sa z 3 častí.
Bašta (z tal. bastia/nem. Bastei) je časť hradieb (mesta, hradu, tvrdze, kaštieľa, kláštora, kostola) alebo násypu, ktorá vystupuje z hradieb (násypu) spravidla po celej výške (na spôsob obrannej veže) na získanie prehľadu o päte hradieb a priekope ako aj na bránenie hradieb streľbou (aj) zboku. Novoveká bašta s ostrým britom uprostred a päťuholníkovým pôdorysom sa nazýva presnejšie bastión.
Battersea Railway Bridge je železničný oblúkový most spájajúci Battersea v londýnskej časti Wandsworth a Chelsea v časti Kensington and Chelsea.
Bazár (z perz. bāzār – trh) je trhovisko (príp. celá príslušná ulica alebo štvrť) v krajinách Orientu, obyčajne v podobe krytej tržnice resp. obchodného domu.
Bazilika Sedembolestnej Panny Márie je bazilika (bazilika minor) v Šaštíne-Strážach, jedna z najvýznamnejších bazilík na Slovensku.
Bazilika svätého Emeráma v Nitre je katedrálnym chrámom Biskupstva Nitra. Katedrála je zasvätená sv. Emerámovi, biskupovi a mučeníkovi, ktorý žil v 7. storočí. Je integrálnou súčasťou Nitrianskeho hradu a ako taká bola v roku 1961 vyhlásená za jednu z prvých národných kultúrnych pamiatok na Slovensku. Chrám pozostáva z troch stavieb rozličného veku. Románska kaplnka bola postavená na prelome11. a 12. storočia. Horný kostol sa datuje do rokov 1333 – 1355 a bol postavený v gotickom slohu. Spodný kostol bol postavený v rokoch 1621 – 1642. Neskôr bola celá katedrála prestavaná v barokovom štýle.
Bazilika svätého Eufrazia je ústredná budova Biskupského komplexu v Poreči. Jej začiatky siahajú až do 6. storočia, kedy tu jej základy položil biskup Eufrazius. Bazilika sa dochovala až do dnes, pričom počas 20. storočia bola niekoľkokrát reštaurovaná.
Bazilika svätého Františka je rozľahlá bazilika v talianskom meste Assisi, v ktorej je pochovaný svätý František z Assisi. Bazilika je jedným z hlavných pútnických miest kresťanov v Taliansku a slúži ako hlavný kostol rádu menších bratov.
Bazilika svätého Mikuláša (aj Dóm sv. Mikuláša alebo Hrubý kostol) je rímskokatolícka bazilika minor a farský kostol v okresnom a krajskom meste Trnava.
Bazilika svätého Ondreja je kostol, jedna z dominánt mesta Komárno. Nachádza sa na križovatke ulíc Svätoondrejská, Palatínova a Školská, oproti Podunajskému múzeu. Dnešnú barokovú podobu nadobudol medzi rokmi 1768-1771.
Bazilika svätého Trofima v Arles pochádza z polovice 12. storočia. Pred premenou na chrám Rozumu za Francúzskej revolúcie bazilika slúžila ako rímskokatolícka katedrála arleskej arcidiecézy, zrušenej v roku 1801 (jej územie bolo pričlenené k arcidiecéze v Aix-en-Provence). V roku 1882 bol kostol povýšený na baziliku minor.
Becquerel (Bq) je odvodená jednotka SI rádioaktivity, definovaná ako aktivita množstva rádioaktívneho materiálu, v ktorom prebehne jeden rozpad atómového jadra za jednu sekundu. Jej rozmer je teda s−1. Staršia jednotka rádioaktivita bol curie (Ci) – aktivita 1 gramu izotopu 226Ra. 1 Ci je 3,7.10^10 Bq (37 GBq). Jednotka je pomenovaná na počesť A. H. Becquerela, nositeľa Nobelovej ceny spolu s Pierrom a Maria Curieovou-Skłodowskou za objav rádioaktivity.
Belvedér alebo Belvedéry (nem. (Schloss) Belvedere – (Zámok) Belvedér) je barokový palácový komplex – zámok (zámky) – postavený princom Eugenom Savojským vo Viedni, juhovýchodne od centra mesta.
Benediktínske opátstvo Tyniec (poľ. Opactwo Benedyktynów Tyniec; lat. Monasterium Tinecensis) je kláštor pri poľskom sídle Tyniec, ktoré je od roku 1973 mestskou časťou mesta Krakov.
Benzonitril (benzenkarbonitril; C7H5N) je nitril kyseliny benzoovej, ktorý sa používa v organickej syntéze a taktiež ako rozpúšťadlo. Táto organická zlúčenina je bezfarebná so sladkou mandľovou arómou a je horľavá.
Berchtoldov palác bol záhradný palác s parkom v Bratislave, ktorý stál od roku 1832 do roku 1975 na Trnavskom mýte, na mieste, kde potom stál Dom odborov Istropolis. Vo svojej dobe sa nachádzal za colnou hranicou mesta, medzi cestou do Svätého Jura a do Trnavy.
Berkélium (lat. berkelium) je chemický prvok v Periodickej tabuľke prvkov, ktorý má značku Bk a protónové číslo 97. Je 9. člen z radu aktinoidov, 5. transuránom, silno rádioaktívny kovový chemický prvok pripravovaný umelo ožarovaním jadier amerícia.
Bezhlavá pyramída alebo Menkauhorova pyramída alebo Lepsius XXIX je pyramída pri Sakkáre v Egypte, severovýchodne od Tetiho pyramídy, pri okraji pohrebiska.
Bezpečnostný vzduchový vankúš alebo airbag je zariadenie pasívnej bezpečnosti, ktoré sa používa hlavne v automobiloch. Ide o vak z ľahkej nepriedušnej látky, ktorý sa v prípade nehody nafúkne pred pasažierom alebo vedľa pasažiera a zabrzdí náraz jeho tela, ktoré by sa inak mohlo zraniť o volant, sklo alebo inú časť automobilu. Airbag sám iba spomaľuje náraz, nie je však schopný pasažiera zadržať, preto je potrebné používať ho v kombinácii s bezpečnostnými pásmi (aktívny prvok bezpečnosti, pretože pasažier ho musí aktívne uviesť do činnosti). Zo štatistík vyplýva, že airbag podstatne znižuje riziko smrti alebo vážneho zranenia.
Bezrozmerná veličina je taká odvodená veličina, ktorej všetky exponenty základných jednotiek v jej rozmerovom vyjadrení majú nulovú hodnotu.
Biblická archeológia je pomocná disciplína biblických vied, ktorá sa zaoberá vykopávkami a skúmaním a hodnotením vecných pamiatok dôležitých pre poznanie a osvetlenie biblických dejín.
Bielozúbka bielobruchá (Crocidura leucodon) je menší hmyzožravec z čeľade piskorovité. Obýva západnú palearktídu, od severozápadného Francúzska až po Kaspické more. Výskyt na Slovensku bol doložený na 52,1 % územia, obýva nížiny a stredné polohy do 600 m n. m.
Bielozúbka dlhochvostá (Crocidura russula) je menší hmyzožravec z čeľade piskorovité. Obýva západnú palearktídu a severozápadnú Afriku. Na Slovensku nežije.
Bielozúbka krpatá (Crocidura suaveolens) je menší hmyzožravec z čeľade piskorovité. Obýva palearktídu. Výskyt na Slovensku bol doložený na 60,3 % územia, obýva najmä nížiny, kotliny a pahorkatiny. je to zákonom chránený druh
Biely dom je oficiálne sídlo a hlavné pracovisko prezidenta Spojených štátov amerických. Jeho adresa je 1600 Pennsylvania Avenue NW vo Washingtone D.C. Bol postavený v rokoch 1792 až 1800 v neskorogregoriánskom slohu a je exekutívnym sídlom každého prezidenta USA počnúc Johnom Adamsom. Keď sa v roku 1801 nasťahoval do Bieleho domu Thomas Jefferson, spolu s architektom Benjaminom Henrym Latrobom rozšírili vonkajšok budovy vytvorením dvoch kolonád.
Bilirubín je odpadový produkt metabolizmu červeného krvného farbiva hému produkovaného pečeňou zo zaniknutých červených krviniek - erytrocytov. Je vylučovaný z ľudského tela ako súčasť žlče. Spôsobuje typické zafarbenie žlče. Z chemického hľadiska ako rozpadový produkt hemoglobínu, už však nemá klasickú štruktúru v strede so železom, ale železo už neobsahuje. Taktiež je jeho molekula lineárna.
Bimetalový teplomer je teplomer, ktorý na meranie teploty využíva bimetalový (dvojkovový) pásik zložený z dvoch kovov s rôznymi činiteľmi teplotnej rozťažnosti. Pri zmene teploty sa pásik ohýba a tento pohyb sa prenáša na ručičku prístroja. Vplyvom zohrievania sa jeden kov roztiahne viac ako druhý. Zmenou teploty sa mení dĺžka špirály, čo má vplyv na pohyb ručičky teplomera.
Bipolárny tranzistor s izolovaným hradlom (angl. insulated-gate bipolar transistor, skrátene IGBT) je druh tranzistorov pre veľmi vysoké spínané výkony (rádovo niekoľko desiatok kW) a frekvenciu spínania do 20kHz. Už s názvu vyplýva, že IGBT využíva výhodu jednoduchého riadenia MOSFET a nízky odpor bipolárnych tranzistorov.
Biprostal je názov komplexu budov nachádzajúcich sa na adrese ul. Królewska 57 v poľskom meste Krakov. Sídli v ňom spoločnosť Biprostal SA a nachádza sa v ňom taktiež poľské národné vedecké centrum Narodowe Centrum Nauki.
Biuret je chemická zlúčenina, derivát močoviny. Vzniká kondenzáciou dvoch molekúl močoviny pri zvýšenej teplote. Prvý raz bol spomínaný Gustavom Heinrichom Wiedemannom v jeho práci, publikovanej v roku 1847. Je rozpustný v teplej vode. V chémii je známy predovšetkým ako skúška pri biuretovej reakcii - testu na prítomnosť bielkovín (biuret totižto obsahuje peptidovú väzbu).
Biznis Centrum Kerametal (pôvodný názov Prevádzková budova Chemapol) je biznis centrum v Bratislave na Jašíkovej ulici 2 – 6, v mestskej časti Ružinov. Sídli tu napríklad Bratislavská Regionálna Komora SOPK, TÜV SÜD Slovakia či KERAMETAL.
Bizón americký (iné názvy: zubor americký, bizón, neformálne buffalo; lat. Bison bison, synonymá Bison sylvestris, Bos americanus, Sus americana) je druh zubra (Bison) z podčeľade tury (Bovinae). Je príbuzný so zubrom lesným a niekedy sa považujú za jeden druh. Koncom 19. storočia bol v Severnej Amerike takmer vyhubený lovom, dnes žije v rezerváciách.
Blatniak tmavý (Umbra krameri) je ohrozený druh ryby z čeľade blatniakovité. Žije v povodí dolného a stredného toku Dunaja a Dnestra. Podľa Medzinárodnej únie na ochranu prírody a prírodných zdrojov blatniak tmavvý patrí medzi ohrozené druhy, populácia klesá od polovice 19. storočia a dnes obýva už len 15 % pôvodného areálu rozšírenia. Pomerne stabilné stavy sú v Rakúsku, Chorvátsku, Srbsku, na Ukrajine, na území republiky Bosny a Hercegoviny a Moldavskej republiky. Na Slovensku sa za obdobie rokov 2012 – 2022 odhaduje pokles o 30 – 50 %, je možné, že na východnom Slovensku už vyhynul.
Blatský dom je typickou pôvodnou stavbou ľudového staviteľstva centrálnych nížinatých oblastí Južných Čiech. Bol stavaný takmer výlučne z hlinených tehál, alebo z kameňa, ktorého je v tejto oblasti dostatok. Býval jednopodlažný, celý murovaný a uličná fasáda bola oblúkovo zakrivená a bohato zdobená štukovou výzdobou.
Bleach (jap. ブリーチ – Buríči) je známa japonská manga séria, ktorej autorom je Tite Kubo. Zaraďuje sa do kategórie šónen, teda mangy pre starších chlapcov. Od roku 2004 je v Japonsku každý týždeň vysielaný aj rovnomenný anime seriál na TV Tokyo. Na Slovensku sa Bleach už nevysiela. Tvorcovia série Bleach zrušili vysielanie a tvorbu 366 dielom. Manga sa vydáva ďalej a teda nie je známe či sa tvorba obnoví.
Błękitny Wieżowiec (iné názvy: Złocisty Wieżowiec, Złoty Wieżowiec) je výšková budova na adrese Plac Bankowy 2 vo Varšavskom mestskom obvode Warszawa-Śródmieście.
Bloomberg Tower, známy aj ako One Beacon Court, je mrakodrap na východnej strane Midtown Manhattan v New Yorku. Nachádza sa tu sídlo spoločnosti Bloomberg L.P. Stojí na 731 Lexington Avenue (mezdi East 58. a 59. ulicou). Budova je vysoká 246 metrov a má 54 poschodí. Výstavba sa začala v roku 2001 a dokončená bola v roku 2005.
BNP Paribas je jedna z hlavných európskych a francúzskych bánk. Bola založená 23. mája 2000 spojením Banque Nationale de Paris a Paribas. Spolu so Société Générale a Crédit Lyonnais patrí k „trom starým“ bankám Francúzska. Je súčasťou CAC 40. Ústredie je v Paríži.
Bocian čiernozobý (Ciconia boyciana) je druh brodivca z čeľade bocianovité (Ciconiidae). V lete žije na Sibíri, v Mandžusku a Kórei, zimuje v južnejších oblastiach. Je možné ho nájsť napríklad aj na Filipínách, v Japonsku, Tchaj-wane alebo Mjanmarsku. Z dôvodu straty prirodzeného prostredia, nadmernému rybolovu a lovu patrí od roku 1994 medzi ohrozené druhy a jeho populácia klesá.
Bočná loď je súčasť viacloďových kostolov, určená pre účastníkov bohoslužieb. Od hlavnej lode sú bočné lode väčšinou oddelené radom stĺpov či pilierov, tvoriacich arkádu. V kostoloch môžu byť bočné lode dve alebo štyri.
Bod ekvivalencie je stav, keď pridané látkové množstvo skúmadla (tzv. titrantu) je práve ekvivalentné látkovému množstvu stanovovanej látky (tzv. titrandu). Dosiahnutie bodu ekvivalencie predstavuje teoretický koncový bod titrácie.
Bodeho hmlovina (iné názvy: Bodeho galaxia, Messier 81, M 81, NGC 3031) je špirálová galaxia vzdialená od Slnka 12 miliónov svetelných rokov v súhvezdí Veľká medvedica. Objavil ju Johann Elert Bode v roku 1774.
Bodiam je anglický, čiastočne zbúraný vodný hrad, obklopený rozsiahlou vodnou priekopou. Nachádza sa pri obci Robertsbridge v grófstve East Sussex a dal ho postaviť v druhej polovici 80. a na začiatku 90. rokov 14. storočia sir Edward Dalyngrigge.
Bohrov magnetón je fyzikálna konštanta magnetického momentu elektrónu spôsobeného jeho orbitálovým a spinovým momentom hybnosti. Je pomenovaná podľa Nielsa Bohra, dánskeho fyzika.
Bom Jesus do Monte je rímskokatolícky svätostánok v Tenões na východnom predmestí mesta Braga v severnom Portugalsku. Stojí na kopci Espinho a je významným pútnickým miestom a turistickým cieľom. Dominantnou súčasťou celého areálu je monumentálny barokové schodisko prekonávajúce výškový rozdiel 116 metrov. V roku 2015 pridelil pápež František chrámu postavenie tzv. Basilica minor.
Bømlabrua je cestný visutý most premosťujúci úžinu Spyssøysundet medzi ostrovmi Nautøy v obci Stord a Spissøy v obci Bømlo v nórskom kraji Hordaland.
Bonarka City Center je nákupné centrum v južnej časti Krakova. Rozkladá sa na ploche 17,5 hektárov v bývalej priemyselnej zóne. Prvá fáza bola otvorená v novembri 2008 a obsahuje hypermarket s rozlohou 18-tisíc m² a 20 hlavných nájomníkov, kino, 230 malých a stredných obchodov a 3 500 parkovacích miest.
Bonsaj alebo bonsai (jap. 盆栽 bonsai) je japonské umenie miniaturizácie stromov a ich pestovanie v miskách. Doslova preložené má slovo bonsaj význam strom v miske, kde bon znamená tácka alebo miska a sai znamená sadiť, pestovať. Ďalšia a presnejšia definícia hovorí, že bonsaj je miniatúrny strom pestovaný v miske, ktorý je bonsajovými technikami tvarovaný tak, aby navodzoval ilúziu starého stromu.
Bordž-e mílád je komunikačná veža v Teheráne. So svojou výškou 435 m je najvyššou vežou v Iráne (aj v Juhozápadnej Ázií), piatou najvyššou vežou na svete. Výstavba začala v roku 2000 a skončila sa v roku 2007.
Borobudur (zo sanskritského Vihara Buddha Ur, čo možno preložiť ako „budhistický chrám na hore“) je najväčšia budhistická stavba na svete. Nachádza sa v Indonézii.
Bosáž je murivo s plasticky zdôraznenými čelnými plochami jednotlivých kvádrov tvoriacich toto murivo, tieto čelné plochy sa nazývajú bosy. Používa sa ako dekoračný prvok, najmä fasád.
Boseho–Einsteinov kondenzát je kvantovo mechanické skupenstvo bozónov vyskytujúce sa pri teplotách veľmi blízkych absolútnej nule. Prvý kondenzát vytvorili Eric Allin Cornell a Carl Wieman v roku 1995 na univerzite v Colorade s použitím atómov rubídia za čo v roku 2001 spolu s Wolfgangom Ketterlem získali Nobelovu cenu za fyziku.
Bosmalov gradski centar (po angl. Bosmal City Center, BCC) je dvojica obytných budov v Sarajeve. Komplex je vysoký 118 metrov, čo z neho robí najvyššiu obytnú budovu na Balkáne. Okrem bytov sa tu nachádzajú aj reštaurácie, salóny a obchody. Budova bola dokončená v roku 2006.
Bothus lunatus je ryba z rodu Bothus (po slovensky kambala) z čeľade Bothidae, ktorá žije v teplejších vodách Atlantiku, vrátane Karibiku. Môže dorastať až do 46 cm. Podobný druh Bothus mancus žije v indopacifickom regióne.
Bourbon je typ americkej whisky vyrábaný z minimálne 51 % kukurice. Zvyšok môže pripadnúť na raž alebo pšenicu. Destilát obsahuje minimálne 80 proof (40 % alkoholu). Názov je odvodený od okresu Bourbon County v štáte Kentucky, kde sa táto whisky vyrába od 18. storočia. Hoci jej výroba nie je teritoriálne obmedzená, je silne spätá s americkým juhom a predovšetkým so štátom Kentucky.
Boxer je plemeno služobných a strážnych psov pôvodom z Nemecka, uznaný FCI v 2. skupine (pinče a bradáče, molosy, švajčiarske salašnícke psy a ďalšie plemená), v sekcii 2.1 (molosy, dogovité psy, so skúškou) pod číslom 144.
Bozóny W a Z sú elementárne častice, ktoré sprostredkúvajú slabú interakciu. Boli objavené v CERNe v roku 1983 a považujú sa za hlavný úspech teórie štandardného modelu fyziky častíc. Vo voľnej prírode ich skoro nemožno spozorovať, pre ich krátku životnosť a rýchly rozklad.
Bradáč je nemecké plemeno psa. Názov plemena pochádza od charakteristického ochlpenia v oblasti ňucháča. Miniatúrne plemená bradáčov boli vyšľachtené krížením štandardných rás bradáčov s opičím pinčom a pudlom.
Bratia čistoty alebo čistí bratia (po arab. اخوان الصفا Ichván as-safá) alebo Bratia čistoty a priatelia vernosti (Ichván as-safá' va chullán al-vafá') bola skupina arabsky píšucich vzdelancov z konca 9.– 11. storočia.
Bratislavskaja (rus. Братиславская) je stanica moskovského metra. Pomenovaná je podľa hlavného mesta Slovenska, Bratislavy.
Bratislavský kraj je najbohatší a ekonomicky najvýznamnejší kraj Slovenska, hoci rozlohou je najmenší a má druhý najmenší počet obyvateľov. Väčšina dôležitých vládnych inštitúcií, vrátane ministerstva financií a centrálnej banky, ako aj mnoho súkromných spoločností, má sídlo v Bratislave.
Brauneckerov palác (ľudovo aj Kettenhaus, reťazový dom) bol mestský palác v bratislavskej štvrti Vydrica, ktorý bol zbúraný v 70. rokoch 20. storočia.
Bravčové mäso alebo bravčovina je označenie pre mäso pochádzajúce zo svine domácej. Spolu s hovädzím mäsom je to najčastejšie používané mäso v slovenskej kuchyni. Mäso bravčové je krehkejšie než mäso hovädzie. Menej tučné a chudé bravčové je ľahšie stráviteľné.
BREN Tower (doslova Veža BREN, skratka pre Bare Reactor Experiment, Nevada) je oceľový stožiar v Nevada Test Site v Nevade. Jeho výška je 465 metrov, čím je vyšší než Empire State Building (443,2 m). Je najvyššou stavbou určenou pre vedecký výskum a najvyššou stavbou Nevady. Bol postavený v roku 1962.
Brennerský pätný tunel (nem. Brennerbasistunnel; tal. Galleria di base del Brennero) je 55 km dlhý železničný pätný tunel cez Brennerský priesmyk vo výstavbe. Po dostavaní spojí rakúske mesto Innsbruck a taliansku obec Fortezza (nem. Franzensfeste), pričom nahradí časť existujúcej Brennerskej železnice. Trať bude časťou Línie 1 TEN-T.
Bretfeld(ov)ský palác alebo mešťanský dům U léta a zimy je barokový palác v Prahe na Malej Strane. Je chránený ako kultúrna pamiatka a jeho adresa je Nerudova 33/240.
Bretónci (bret. Brezhoned, franc. Bretons) sú keltský národ žijúci v regióne Bretónsko vo Francúzsku. V Bretónsku sa hovorí bretónčinou, ktorá je príbuzná s kornčinou a waleštinou. Bretónci sú jedným zo šiestich keltských národov na svete.
Brie je mäkký syr s plesňovou kôrou. Pôvodný brie pochádzal z francúzskeho departementu Seine-et-Marne. Jeho dnešnými nástupcami sú Brie de Meaux a Brie de Melun z rovnakého departmentu. Brie de Meaux sa predáva v tvare ploských okrúhlych bochníkov vážiacich 908 g až 3,2 kg. Má bielu kôru s ružovkastobéžovým mramorovaním, ktorým sa líši od mnohých napodobenín. Cesto je lesklej slamovožltej farby, ktorá sa prehlbuje do teplej slonovinovej.
Broeltoorns (hol. Broeltorens, doslova veže Broel) je dvojica veží v belgickom meste Kortrijk. Veže sú známe ako jedny zo symbolov mesta.
Bromatológia (z starogr. βρῶμα (broma) = jedlo) je veda (= náuka, vedná disciplína) zaoberajúca sa jedlom, pokrmami a záležitosťami toho sa týkajúcimi. Táto veda sa zaoberá všeobecnými vedeckými faktami o jedle, ako aj napr. varovaniami pred toxickými zlúčeninami alebo inými látkami obsiahnutými v jedle.
Brookfield Place alebo staršie BCE Place je komplex dvoch postmoderných mrakodrapov a Hokejovej siene slávy v kanadskom Toronte. Podľa pôvodných plánov mal byť postavený aj tretí mrakodrap, ten ale dodnes nestojí, aj keď sa v nedávnej minulosti uvažovalo o jeho dokončenie.
Bruschetta je zapečený alebo opečený chlieb, na ktorom sú paradajky, bazalka, cesnak. Pôvod tohto jedla je známy najmenej z 15. storočia; pochádza zo stredného Talianska. Bruschetta zvyčajne slúži ako raňajky alebo predjedlo. V Taliansku sa často pripravuje na grile. V Toskánsku sa bruschetta nazýva fettunta, v regióne Abruzzo ventricina.
Brzda je technické zariadenie, ktoré slúži na spomalenie pohybujúceho sa predmetu alebo na jeho udržanie v pokoji. Kinetická energia sa pri brzdení obyčajne mení na iný druh energie. Brzdy majú veľký význam predovšetkým pri dopravných prostriedkoch, no je možné sa s nimi stretnúť u najrôznejších strojných zariadení.
Budiš je prameň minerálnej vody pri obci Budiš v okrese Turčianske Teplice. Je to stredne mineralizovaná, hydrogénuhličitanovo-síranová, horečnatá, sodno-vápenatá, uhličitá, studená, hypotonická slabo kyslá, až neutrálna prírodná minerálna voda.
Budova Eskontnej banky je secesný palác v najužšom centre Bratislavy v centrálnej časti Hlavného námestia v Starom Meste. Patrí medzi národné kultúrne pamiatky.
Budova I.G. Farben alebo Poelzigova budova (nem. IG-Farben-Haus, Poelzig-Bau, Poelzig-Ensemble, v minulosti IG-Farben-Gebäude, IG-Farben-Komplex, General Creighton W. Abrams Building) bola postavená v rokoch 1928–1931 vo Frankfurte nad Mohanom podľa plánu architekta Hansa Poelziga ako centrála chemickej firmy I.G. Farben. Až do 50. rokov bola najväčšou administratívnou budovou v Európe a tiež jednou z najmodernejších. Je známa hlavne svojimi výťahmi paternoster.
Budova Selfridges Birmingham je obchodný dom v Birminghame. Selfridges je obchodná sieť v Spojenom kráľovstve, ktorá pôsobí od svojho založenia v roku 1909.
Bugatti Automobiles S.A.S. je francúzska automobilka sídliaca v Molsheime pri Štrasburgu. Patrí do koncernu Volkswagen AG a bola založená v roku 1998 ako nasledovník legendárnej automobilky Bugatti. Je známa hlavne modelmi Veyron a EB 110.
Bulharská filozofia je európska filozofia, ktorej začiatky spadajú do 9. stor. a súvisia s kritikou náboženstva Jána Exarchu a bogomilov.
Burčiak alebo čiastočne prekvasený hroznový mušt je druh alkoholického nápoja: „rozkvasený, teplý a žltkavo sfarbený rozkvasený hroznový mušt, obsahujúci 4 – 6 % obj. alkoholu.“ Pôvodne slovo burčiak pochádza zo spojenia slov BUR DŽAK, nápoj skvasený a búrivý z hrozna na vzdanie vďaky za úrodu. Jeho výroba je silno závislá od chuti výrobcu a druhu hrozna.
Burdž al-Arab je luxusný hotel v meste Dubaj v Spojených arabských emirátoch. Hoci má oficiálne 5 hviezdičiek (maximálny možný počet), bol v tlačových správach označovaný ako prvý sedemhviezdičkový hotel na svete. S výškou 321 metrov patrí k najvyšším hotelom na svete. Nachádza sa na umelom ostrove 280 metrov od pláže Jumeirah a s pevninou je spojený súkromnou cestou.
Burdž Bagdád (doslova Bagdadská veža, arabským písmom برج بغداد) je telekomunikačná veža v Bagdade. So svojou výškou 205 metrov je najvyššou stavbou v Iraku. Bola postavená v roku 1991, no v tom istom roku zničená. Po obnovách bola v roku 2003 poškodená. V rokoch 2005 - 2010 bola zrenovovaná do dnešnej podoby. Vo veži je aj vyhliadka a reštaurácia.
Burdž Safíta (arabským písmom برج صافيتا) alebo Chastel Blanc je veža v sýrskom meste Safíta. Je vysoká 28 metrov, 18 metrov široká a 31 metrov dlhá. Bola postavená počas križiackych výprav. Je postavená na najvyššom z 3 vrchov Safíty a pôvodne bola súčasťou hradu. Vo veži je zvon, ktorý je počuť do vzdialenosti 5 km. V roku 1202 bola zrekonštruovaná do dnešnej podoby.
Buta-1,2-dién je organická zlúčenina, ktorej vzorec je CH2=C=CHCH3. Je to izomér 1,3-butadiénu, ktorý je bežným monomérom pre výrobu syntetickej gumy. Buta-1,2-dién je bezfarebný horľavý plyn a jeden z najjednoduchších substituovaných alénov.
Bylinkový čaj alebo bylinný čaj je súhrnný názov pre rastlinné nálevy a odvary z rôznych rastlín (napríklad mätový, medovkový a žihľavový, či konopný čaj alebo rooibos) s výnimkou čajovníka. Bylinné čaje sú často pripravované pre ich liečivé alebo preventívne účinky. Medzi najstaršie známe sú odvary z podbeľu (Tussilago farfara). Z dôvodu nevyrovnaného obsahu látok v rastlinách sa bylinné čaje až na výnimky (ostružina malinová, čučoriedka, divozel veľkokvetý a ďalšie) neodporúčajú piť dlhodobo. Zvyčajne stačí čerstvú alebo aj sušenú časť byliny (asi jedna čajová lyžička (5 g) na 1 hrnček (1/4 l) čaju) zaliať vriacou vodou a nechať niekoľko minút lúhovať. Čaj z čerstvých bylín je silnejší, pretože liečivé látky v rastline časom mizne a stráca na účinnosti. Niektoré druhy bylín (napr. imelo) sa ale zapariť horúcou vodou neodporúčajú, pretože pôsobením tepla sa stráca značné množstvo ich účinných látok. Vtedy je možné bylinu macerovať – nechať ju niekoľko hodín lúhovať v studenej vode.
Bytie človeka je existencia človeka, jeho život na svete. Podstatou bytia človeka je transcendencia, maximum bytia človeka je kultúrne bytie.
Bytie pre druhé je niečo, ktoré vstúpilo do vzťahu k inému. Niečo ako bytie pre iné je tým, čím sa podstata javí vo vzťahu k inému.
Bytový dom je (podľa Stavebného zákona) budova určená na bývanie, ktorá sa skladá zo štyroch a z viacerých bytov so spoločným hlavným vstupom z verejnej komunikácie.
Byzantské kostoly rumunského Moldavska je súbor ôsmich sakrálnych stavieb rumunskej pravoslávnej cirkvi v historickom regióne Južná Bukovina a Moldavsko.
Caffè macchiato alebo espresso macchiato je taliansky druh espresa s malým množstvom teplého, speneného mlieka. Caffe macchiato možno pripraviť so speneným horúcim alebo studeným mliekom. Ak sa pripraví s horúcim mliekom názov sa zmení na macchiato caldo; v prípade prípravy so studeným mliekom sa názov zmení na macchiato freddo. Výber medzi „caldo“ a „freddo“ je obyčajne vecou osobného vkusu.
Caffellatte alebo caffelatte alebo zriedkavo caffè e latte (tal. „káva a mlieko“) je taliansky druh bielej kávy (kávy s mliekom). Jeho základ tvorí espresso, ktoré je doplnené speneným teplým mliekom. Často sa pripravuje aj ochutené rôznymi sirupmi. Vo variante latte macchiato sa podáva vo vysokom pohári.
Calvados je destilát pálený z jablkového vína pochádzajúci z francúzskeho regiónu Dolná Normandia. Názov destilátu z jabĺk „Calvados“ je pravidlami EÚ vyhradený pre francúzsky región Calvados a má predpísanú technológiu destilácie (dvojstupňová destilácia) a vyzrievania (vyzrievanie destilátov). Inde vyrobené pravé jablkové destiláty, aj kvalitatívne porovnateľné, môžu v názve používať iba odvodeniny od slova „jablko“ - v slovenčine je to jablkovica.
Camp de Les Corts, alebo len jednoducho Les Corts, bol športový štadión v Barcelone, v Katalánsku, v Španielsku. Bol domovským štadiónom futbalového klubu FC Barcelona, kým sa klub v roku 1957 nepresťahoval na Camp Nou.
Cantorova-Bernsteinova veta alebo Cantorova-Bernsteinova-Schröderova veta alebo Schröderova-Bernsteinova veta je matematická veta, základný výsledok v oblasti teórie množín, pomenovaný po matematikoch Georgovi Cantorovi, Felixovi Bernsteinovi a Ernstovi Schröderovi. Veta hovorí, že ak existujú injektívne zobrazenia f : A → B a g : B → A medzi množinami A a B, potom existuje aj bijektívne zobrazenie h : A → B.
Carnegie Hall Tower je 60-poschodový mrakodrap na 57. ulici v New Yorku. Je súčasťou zoskupenia troch mrakodrapov spolu s CitySpire Center a Metropolitan Tower. Budova je postavená v architektonickom štýle v harmónii so susednou Carnegie Hall.
Carrick-a-Rede Rope Bridge (slov. Lanový most na Carrick-a-Rede) je jednoduchý visutý most pri severoírskom meste Ballintoy. Je jednou z najznámejších turistických atrakcií Severného Írska.
Cassiopeia B je zdroj rádiového žiarenia, identifikovaný ako hmlovitý zvyšok supernovy typu I. Objavil ho Tycho Brahe v roko 1572. Zdroj rtg žiarenia 2U 0022+63.
Castel del Monte je hrad v Apúlii v juhovýchodnom Taliansku. Jeho začiatky siahajú do 13. storočia, kedy ho dal postaviť cisár Fridrich II. Hohenstaufský.
Cauchyho postupnosť (iné názvy: fundamentálna postupnosť, cauchyovská postupnosť, bolzanovská postupnosť) je postupnosť bodov daného metrického priestoru, ktorej prvky sú k sebe od určitého miesta ľubovoľne blízko. Každá konvergentná postupnosť je cauchyovská. Úplný metrický priestor sa definuje ako priestor, v ktorom je aj každá cauchyovská postupnosť konvergentná.
Causey Arch je oblúkový železničný most v blízkosti anglickej obce Stanley. Je najstarším dodnes existujúcim železničným mostom na svete.
CD prehrávač je elektronické zariadenie na prehrávanie audio CD diskov. Obyčajne je súčasťou domáceho stereo systému, autorádia a osobného počítača. Vyrába sa aj ako prenosné zariadenie. Moderné zariadenia podporujú aj iné formáty ako Audio CD, napríklad DVD, CD-ROM s audio súbormi a Video CD. Diskotekári často používajú prehrávače s nastaviteľnou vzorkovacou frekvenciou na zmenu rýchlosti prehrávania. Mnoho moderných prehrávačov prehráva aj MP3 CD disky. Funkcia prehrávania CD je dostupná vo všetkých moderných CD-ROM/DVD-ROM mechanikách počítačov ako aj DVD prehrávačov a herných konzolách založených na CD-ROM/DVD-ROM.
Celok je jednotka šiestej úrovne v hierarchickom geomorfologickom členení povrchu Zeme v podobe, v akej sa toto členenie obvykle uplatňuje na Slovensku. Nadradenou jednotkou je oblasť, podradenou podcelok.
Cenová elasticita ponuky alebo cenová pružnosť ponuky (často skrátene: elasticita ponuky, pružnosť ponuky) je reakcia v ponúkanom množstve určitého tovaru na trhu na zmenu ceny daného tovaru.
Cent je najmenšia minca meny americký dolár, ktorá je ekvivalentná jednej stotine USD. Jeho symbol je ¢. Jeho predná strana od roku 1909 znázorňuje profil prezidenta Abrahama Lincolna, pri príležitosti stého výročia jeho narodenia. Od roku 1959 (150 rokov po Lincolnovom narodení) zadná strana znázorňuje Lincolnov pamätník. Minca má priemer 19,05 mm a hrúbku 1,55 mm.
Centrál je polyfunkčná budova v Bratislave v oblasti Trnavské mýto-Miletičova-Jelačičova, ktorá bola vo výstavbe v rokoch 2009 – 2012. Developerom projektu je spoločnosť Immocap Group, architektom Ivan Kubík. Skladá sa z 20-podlažnej výškovej kancelárskej budovy s výškou 83,5 m, 14-podlažného hotela a ďalších časti, ktoré obsahujú nákupnú galériu, 25-metrový plavecký bazén, v pôvodnom projekte sa uvažovalo aj s bytmi.
Centre 200 je hokejový štadión v meste Sydney v kanadskej provincii Nové Škótsko. Je domovskou arénou tímu Cape Breton Screaming Eagles, účastníkovi QMJHL. Štadión bol v roku 2003 spolu s halifaxskou arénou Halifax Metro Centre spoluusporiadateľom Majstrovstiev sveta v ľadovom hokeji hráčov do 20 rokov. V roku 2008 bol miestom konania Subway Super Series, každoročného stretnutia nádejí kanadského a ruského hokeja. Aréna je tiež miesto, kde sa konajú koncerty a spoločenské podujatia. Modernizáciu arény za prispenia klubu, miestnej a federálnej vlády oznámil starosta obce v roku 2009.
Centre Air Creebec (bývalý názov Palais des Sports) je hokejový štadión v kanadskom meste Val-d'Or v provincii Quebec. Je domovskou arénou tímu Val-d'Or Foreurs, ktorý hrá v Quebec Major Junior Hockey League. Štadión bol otvorený v roku 1949 a od roku 2005 nesie názov miestnej leteckej spoločnosti Air Creebec.
Centre Georges-Vézina (bývalý názov Colisée de Chicoutimi) je hokejový štadión v kanadskom meste Saguenay v provincii Quebec. Je domovskou arénou tímu Chicoutimi Saguenéens, ktorý hrá v Quebec Major Junior Hockey League. Štadión bol otvorený v roku 1948 a od roku 2002 nesie názov miestneho rodáka, legendy NHL, Georgesa Vézinu. Od sezóny 2007 – 2008 je v interiéri arény nainštalovaná veľkorozmerná obrazovka. V roku 2002 prešiel rozsiahlou rekonštrukciou, ktorej súčasťou bola úprava ľadovej plochy na olympijské rozmery.
Centrum LIM (predtým známy aj ako Hotel Marriott) je mrakodrap vo Varšave, ktorý sa začal stavať v roku 1980 a dokončený bol v roku 1989.
Certosa di Padula je rozľahlý kartuziánsky kláštor v národnom parku Cilento v južnom Taliansku. Začiatky tejto stavby siahajú do prvých rokov 14. storočia, väčšina budovy je však postavená v barokovom štýle.
Cesto je druh jedlej hmoty, ktorá sa vyrába zmiešaním určitých prísad ako napríklad múka, voda, vajce, soľ. Cesto sa väčšinou následne tepelne spracuje ako napríklad pečením, čím vzniká pevná jedlá hmota určená na konzumáciu. Cestá sa môžu deliť na slané a sladké. Často tvoria jadro pokrmu, ako napríklad koláčov, pizzy, alebo rôzných druhov placiek.
Cibéba (z nem. Zibebe, pôvodne z arab. زبيبة zabíba - hrozienko) je bobuľa hrozna, ktorá zoschla na koreni viniča; obsahuje 40 - 60 % hmot. cukru a spravidla býva napadnutá ušľachtilou plesňou Botrytis cinerea.
Cibona alebo Cibona Tower je výšková budova v chorvátskom meste Záhreb na adrese Trg Dražena Petrovića 3 pri spojnici ulíc Savska a Kranjčevićeva. Má 25 poschodí a výšku 92 m, s anténou 105 m.
Ciničitan olovnatý (Pb2SnO4) je chemická zlúčenina olova a cínu. Vzhľadom na podobnosť elektronegativít týchto prvkov sa dá zlúčenina považovať skôr za podvojný oxid, než za ciničitan, ktorý by v štruktúre obsahoval anióny SnO44- a katióny Pb2+.
Cisárska citadela Thăng Long (vietnamsky Hoàng thành Thăng Long) je citadela, ktorá bola súčasťou opevneného kráľovského areálu. Jeho zvyšky sa nachádzajú v hlavnom vietnamskom meste Hanoj (viet. Hà Nội), ktoré malo v minulosti názov Thang Long (vietnamsky Thăng Long), t.j. Mesto vzlietajúceho draka.
Cisárske hrobky dynastií Ming a Čching sú hrobky čínskych cisárov z čias dynastie Ming a dynastie Čching v niekoľkých čínskych provinciách. Celkom ide o štrnásť hrobiek a pohrebných komplexov.
Cisárske kúpele sa nachádzajú na Mariánskolázeňské ulici v Karlovych Varoch. Navrhol ich rakúsky Ateliér Fellner a Helmer v roku 1895 v novobarokovom slohu.
Citadela (z taliančiny cittàdella = malé mesto) bola mimoriadne opevnená hlavná časť mestskej pevnosti. Bývala na jej okraji, často na vyvýšenine, chránená aj voči iným častiam vlastnej obrannej sústavy (napr. voči mestu ju chránili priekopy a oddeľovalo palebné predpolie – esplanáda).
Citadela dynastie Ho (vietnamsky: Thành nhà Hồ) je citadela vo vietnamskej v provincii Thanh Hóa, 150 km južne od Hanoja. Postavená bola v roku 1397 ako kráľovské sídlo, na ochranu vietnamského štátu Dai Viet pred útokmi čínskej dynastie Ming.
Citigroup Center (kedysi Citicorp Center) je jeden z najvyšších mrakodrapov v New Yorku. Budova je situovaná na Lexington Avenue medzi 53. a 54. ulicou v Midtown Manhattane. 59-poschodový mrakodrap s výškou 279 metrov navrhol architekt Hugh Stubbins mladší pre banku Citibank. S výstavbou sa začalo v roku 1974 a dokončená bola v roku 1977.
City Business Center Bratislava je názov komplexu administratívnych, obytných a obchodných budov, vybudovaný v rokoch 2005 až 2007 na Karadžičovej ulici v Bratislave. Developerom komplexu bol HB Reavis, ktorý tam aj sídli.
City Business Center I je výšková budova v Bratislave, ktorá je súčasťou kancelárskeho súboru City Business Center Bratislava na Karadžičovej ulici vedľa hlavnej autobusovej stanice a v bezprostrednej blízkosti výškovej budovy VÚB banky.
City Empiria je výšková budova v Prahe na Pankráci. Do roku 2007 bola najvyššou dokončenou budovou v Česku, tento status následne získala budova City Tower.
City National Plaza (pôvodne ARCO Plaza) je komplex dvoch rovnakých mrakodrapov v centre kalifornského mesta Los Angeles. Skladá sa z budov City National Tower a Paul Hastings Tower, obidve majú 52 poschodí a sú 213,1 m vysoké. Mrakodrapy boli postavené v rokoch 1970 - 1972 a hneď po svojom dokončení sa stali najvyššími budovami mesta; v roku 1974 ich predbehol Aon Center.
City Tower je najvyššia budova v Prahe (v části Pankrác) a v Čechách a druhá najvyššia budova v Česku. Bola rozostavaná v komunistickom období ako plánované sídlo Česko-slovenského, neskôr Českého rozhlasu, no dokončená bola až v roku 2008. Funguje ako administratívna budova s vyhliadkovou reštauráciou na najvyššom poschodí.
CityLife je komplex budov vo výstavbe nachádzajúci sa v talianskom meste Miláno. Realizovateľnosť z hľadiska výroby a príslušné špeciálne riešenia sú rýchlo objasnené intenzívnou spoluprácou miestnych zamestnancov MAX FRANK a vnútropodnikavého inžinierskeho manažmentu. Komplex bude pozostávať z troch mrakodrapov rôznej výšky, nového múzea súčasného umenia Museo di Arte Contemporanea a parku.
CitySpire Center je najvyšší multifunkčný mrakodrap v New Yorku, je situovaný na West 56. ulici medzi 6. a 7. Avenue v Midtown Manhattane. Bol dokončený v roku 1987, je 248 metrov vysoký a má 75 poschodí. Budovu vlastní Tishman Speyer Properties.
Civic Arena (predtým Civic Auditorium a Mellon Arena, prezývaná aj ako The Igloo) bola športová aréna v meste Pittsburgh v americkom štáte Pensylvánia. Otvorená bola v roku 1961. Domáce zápsy tu odohrával tím NHL Pittsburgh Penguins. Keďže aréna bola najstaršou používanou v NHL, tak podmienkou pre udržanie tímu NHL v Pittsburghu bola výstavba novej arény. Špekulovalo sa najmä o možnosti hrania v Kansas City či Las Vegas. Nová aréna však nakoniec stojí hneď vedľa už búrajúcej sa Mellon Areny.
Clona je vo fotografii mechanické zariadenie, ktoré umožňuje meniť priemer vstupného otvoru objektívu a tým ovplyvňovať množstvo vnikajúceho svetla. Veľkosť priemeru vstupného otvoru v porovnaní s ohniskovou vzdialenosťou objektívu sa nazýva clonové číslo.
CN Tower je 553,33 metrov vysoká veža v kanadskom meste Toronto na brehu Ontárijskeho jazera. Je to druhá najvyššia voľne stojaca stavba na svete a najvyššia betónová veža na svete. Slúži ako telekomunikačná veža, šíri televízny a FM signál, na plošine sa nachádza reštaurácia a rozhľadňa.
Colisée de Rimouski je hokejový štadión v meste Rimouski v kanadskej provincii Quebec. Je domovskou arénou tímu Océanic de Rimouski, účastníka QMJHL. V roku 2008 prešiel rozsiahlou rekonštrukciou a v tom istom roku bol miestom udeľovania ocenenia Memorial Cup. V roku 2003 bol miestom konania Subway Super Series, každoročného stretnutia nádejí kanadského a ruského hokeja. Aréna je tiež miesto, kde sa konajú koncerty a spoločenské podujatia.
Collegiate Reformed Protestant Dutch Church označuje kostoly kongregácie holandskej reformovanej cirkvi v Manhattane, New York City. Kongregácia mala viaceré kostoly, z ktorých dnes existujú štyri: Marble, Middle, West End a Fort Washington Collegiate Churches. Kongregácia vznikla v roku 1628.
Colná únia je forma medzinárodnej integrácie, ktorá znamená odstraňovanie vzájomných prekážok a ciel. Časť ekonomickej suverenity členských štátov prechádza na nadštátny orgán, vo vzťahu k tretím krajinám majú spoločnú colnú politiku a colný sadzobník na dovoz z nečlenských krajín.
Columbia Center (predtým známa ako Bank of America Tower a Columbia Seafirst Center) je najvyšší mrakodrap v meste Seattle a najvyšší v štáte Washington. Má 76 nadzemných a 7 podzemných poschodí. Vďala tomuto počtu je na prvom mieste v počte poschodí na západnom pobreží USA. Vďaka výške 285 metrov je 23. najvyššou budovou v Spojených štátoch. Budova slúži najmä pre administratívne účely a navrhol ju architekt Chester L. Lindsey. Stavebné práce na budove sa začali v roku 1982 a boli ukončené v roku 1985. Nachádza sa medzi ulicami Cherry St. a Columbia St. a medzi 4. a 5. Avenue. Najväčší nájomníci v budove sú firmy Bank of America, DLA Piper LLP (US) a Amazon.com.
Comcast Center je mrakodrap v centre amerického mesta Philadelphia. Má 58 poschodí a s výškou 297 m je najvyšším mrakodrapom v tomto meste a 18. v USA. Jeho pôvodný názov mal byť Pennsylvania Plaza, ale tesne pred zahájením stavby bol zmenený na dnešný názov. Navrhol ho architekt Robert A. M. Stern pre firmu Liberty Property Trust. Prvné plány boli prepracované a oznámené až v roku 2001, ale stavba sa oneskorila a bol pozmenený aj jeho design. Konečná podoba bola predstavená v roku 2005. Stavba prebiehala od roku 2005 až do roku 2008. Budova nesie meno podľa svojho hlavného nájomníka, ktorým je firma Comcast. Tá v ňom zaberá ca 90 % priestoru.
Commerce Court je kompex štyroch kancelárskych budov na King a Bay Street v centre mesta Toronto v Kanade. Hlavný nájomník je Canadian Imperial Bank of Commerce (CIBC). Architektúra komplexu je kombinácia Art Deca, internacionálneho štýlu a raných modernistických štýlov.
Coregonus muksun je druh sladkovodnej ryby z čeľade lososovité. V dospelosti dorastá do dĺžky cca 75 cm a váži v priemere 8 kg. Dožíva sa v priemere 20 rokov. Jeho druhové meno je odvodené z ruského názvu муксун - muksun.
Cramerovo pravidlo je metóda na riešenie sústav lineárnych rovníc pomocou determinantov. Je pomenované po švajčiarskom matematikovi Gabrielovi Cramerovi, ktorý ju publikoval v roku 1750.
Crypto.com Arena (kedysi Staples Center) je multifunkčná aréna v americkom meste Los Angeles. Otvorená bola 17. októbra 1999. Svoje domáce zápasy tu hrajú Los Angeles Kings (NHL), Los Angeles Lakers (NBA), Los Angeles Clippers (NBA) a Los Angeles Sparks (WNBA).
Curie (značka Ci) je staršia jednotka aktivity rádioaktívnych látok, pomenovaná po Pierrovi Curiem, resp. aj po jeho manželke Marii Curieovej-Skłodowskej.
Curium, čita sa [kü-] príp. [ki-], (lat. curium) je chemický prvok v Periodickej tabuľke prvkov, ktorý má značku Cm a protónové číslo 96. Je 8. členom z radu aktinoidov, 4. transurán a silno rádioaktívny kovový prvok, pripravovaný umelo v jadrových reaktoroch predovšetkým z plutónia.
Curuba je exotické ovocie z mučenky Passiflora tarminiana, ktoré sa vyskytuje v tropickej Južnej Amerike, konkrétne v Andách. Ide o malé aromatické ovocie, ktoré má tenkú šupku a ružovo-oranžovú rôsolovitú dreň s veľkým počtom drobných jadier, ktoré sa dajú konzumovať. Má jemne kyslastú chuť. Dnes sa už vďaka cestovaniu rozšírila aj do Európy, kde jej vyhovuje skôr prostredie skleníkov.
Custom House Tower (známy aj ako Marriott's Custom House Hotel) je mrakodrap v najväčšom meste amerikého štátu Massachusetts, v Bostone.
Cuvée (alebo cuvee – názov používaný na anglických vínnych vinetách) je označenie zmesi vín, spravidla pripravených z niekoľkých odrôd, či niekoľkých vín z rôznych nádob.
Cygnus A je rádiová galaxia v súhvezdí Labuť, najsilnejší mimogalaktický zdroj rádiového žiarenia 3C 405. Jeho intenzita sa rovná rádiovému žiareniu Slnka, i keď je vzdialený od Zeme 215 Mpc. Zdrojom žiarenia sú dve oblasti s rozlohou asi 60 tisíc ly, symetricky umiestené na protiľahlých stranách galaxie zdanlivej jasnosti 17,9m vo vzdialenosti 130 tisíc ly od nej. Rádiové žiarenie vzniká najpravdepodobnejšie synchrotrónovým procesom pri explóziách v dvojitom jadre galaxie. Galaxia produkuje každú sekundu 2.1037 J v optickej oblasti a 4,4.1037 J v rádiovej oblasti žiarenia. Je to jediný známy prípad, keď intenzita rádiového žiarenia galaxie je väčšia ako intenzita svetelného žiarenia. Cygnus A je súčasne zdrojom röntgenového žiarenia 4U 1957+40.
Cysteín (skratka Cys alebo C) je aminokyselina, ktorá vo svojom reťazci obsahuje atóm síry vo forme SH skupiny. Je to jedna z proteíngénnych aminokyselín, čiže sa nachádza ako súčasť proteínov v živých organizmoch. Medzi dvoma cysteínmi v proteíne sa môže utvoriť väzba zvaná disulfidický mostík, ktorá stabilizuje priestorovú štruktúru daného proteínu. Cysteín pôsobí v organizme ako súčasť detoxifikačného systému. Keď ťažké kovy preniknú do organizmu, vytvárajú cheláty, ktoré reagujú s tiolovými skupinami cysteínu. Následne sa vylúčia obličkami.
Čajový obrad je rituálna forma prípravy čaju. Tento termín označuje väčšinou obrad pochádzajúci z japonského prostredia. Japonský čajový obrad bol ovplyvnený čínskym čajovým obradom, hlavne počas staroveku a stredoveku. Je na ňom možné pozorovať množstvo sprievodných rituálov a zvýraznených gest, ktoré sú charakteristické pre takzvanú čajovú kultúru.
Čákiho palác (staršie Csákyho palác) je národná kultúrna pamiatka Slovenekej republiky pod číslom 101-639/0 a bývalý grófsky mestský palác na Štúrovej ulici číslo 16, v mestskej časti Staré Mesto v Bratislave.
Čákiho-Dezőfiho palác (staršie Csáky(ho)-Dezőfiho palác alebo Csáky(ho)-Dessewfyho palác) je budova v Košiciach stojaca na rohu Hlavnej a Poštovej ulice.
Čampánér-Pávágadh je archeologická lokalita v Indii. Nachádza sa tu rad pamiatok najmä zo 16. storočia. Lokalita sa nachádza na kopci, ktorý chránia viaceré pevnosti s bastiónmi. Je tu aj nálezisko z doby medenej. V minulosti sa tu nachádzalo staré hindské hlavné mesto a hlavné mesto Gudžarátu v 16. storočí.
Časť je jednotka ôsmej úrovne v hierarchickom geomorfologickom členení povrchu Zeme v podobe, v akej sa toto členenie obvykle uplatňuje na Slovensku. Nadradenou jednotkou je pododdiel alebo rovno podcelok. Zvyčajne sa vyznačuje zvláštnymi znakmi, ktoré ju odlišujú od okolitého reliéfu vyššej jednotky.
Častica beta (prúd častíc beta sa nazýva žiarenie beta; iné názvy pozri nižšie) je častica (konkrétnejšie: elektrón alebo pozitrón), ktorú vysiela rádioaktívne jadro prvkov pri tzv. beta rozpade.
Častica J/psí alebo častica J/ψ alebo častica psí alebo častica J je druh mezónu (mezónu s neutrálnou vôňou). Pozostáva z pôvabného kvarku a pôvabného antikvarku.
Časticovo-vlnový dualizmus (iné názvy: korpuskulárno-vlnový dualizmus, vlnovo-časticový dualizmus) je vyjadrením skutočnosti, že hmota podľa kvantovej teórie vykazuje tak časticové ako aj vlnové vlastnosti. Prvotná formulácia tohto princípu bola publikovaná Louisom de Brogliem v roku 1924.
Časticový horizont v kozmológii je vzdialenosť, z ktorej častice (kladnej prípadne nulovej hmotnosti) mohli doraziť k pozorovateľovi od vzniku vesmíru.
Čau-čau je plemeno psa uznané v FCI v kategórii 5 pod číslom 205. Pochádza z Číny, v ktorej je pomenovaná Sung-š' čchüan (pchin-jin: sōngshī quǎn 鬆獅犬), doslovne preložené ako "pes tlstý lev". Čau-čau je považovaný za model podľa ktorého boli vytvorené tradičné kamenné sochy ochrancov budhistických chrámov a palácov.
ČD Cargo, a.s. (VKM: ČDC) je český železničný dopravca, ktorý sa zaoberá nákladnou dopravou. Táto spoločnosť je dcérskou spoločnosťou Českých dráh, ktoré vlastnia 100% akcií. Vznikla 1. decembra 2007. Na zabezpečenie prevádzky má k dispozícii 852 hnacích vozidiel a viac ako 22 tisíc nákladných vozňov.
Čedar je tvrdý syr pochádzajúci z juhozápadného Anglicka (pôvodom z obce Cheddar), kde dozrievajú v jaskyniach. Tento syr má tradične tvar valcovitých bochníkov vážiacich 27,5 kg. Jednotlivé bochníky sa obväzujú, aby získali tvrdú sivohnedú kôru. Syry dozrievajú 6 až 18 mesiacov.
Čerešňa pílkatá (iné názvy: višňa pílkatá, sakura ozdobná; lat. Cerasus serrulata alebo Prunus serrulata) je strom z čeľade ružovité (Rosaceae), zaraďovaný do rodu slivka (Prunus) alebo do rodu čerešňa (Cerasus).
Červená pevnosť alebo Lál kilá (po hindsky लाल किला – Lál kilá) je pevnosť v indickom hlavnom meste Naí Dillí, ktorá bola postavená v prvej polovici 17. storočia. Svoje meno získala vďaka červenému pieskovcu z ktorého bola postavená. Dnes je pevnosť jednou z často navštevovaných pamiatok a patrí k dôležitým stavbám mughalskej architektúry. Z bývalého sídla sultána je dnes múzeum.
Červená pyramída alebo Severná pyramída alebo Netopieria pyramída je kamenná pyramída, ktorá leží severne od dnešnej dediny Dahšúr v Egypte.
Červoňotvaré alebo červone (lat. Gymnophiona, Apoda) sú rad obojživelníkov. Slovenské rodové meno rodov tohto radu je červoň.
Česká koruna (čes. koruna česká) je mena, ktorá bola zavedená v Česku v roku 1993, kedy nahradila česko-slovenskú korunu (Kčs). Jedna koruna sa (formálne) delí na 100 halierov.
Český teplokrvník je najrozšírenejšie plemeno koní domácich v Česku. Toto plemeno našlo široké využitie vo všetkých odvetviach športu a práce. Veľa týchto koní je zaradených do rekreačného jazdenia, no sú aj jedince na vysokých priečkach v športe.
ČEZ Arena (predtým Duhová Arena) je športová aréna, ktorá sa nachádza v českom meste Pardubice. Kapacita arény je 10 300 divákov.
Čhing-tao tien-š' tcha (čín. 青岛电视塔, pchin-jin: qīngdǎo diànshì tǎ, angl. Qingdao TV Tower, doslovný preklad Televízna veža v Čching-tau) je 232 metrov vysoká televízna veža na vrchu Tai-ping v Čching-tao, Čína. Je bývalým členom World Federation of Great Towers.
Čch'-feng čchiao (čín. 赤峰桥 – čch'-feng čchiao - doslova: Čch'fengský most) je most v čínskom meste Tiencin. Bol otvorený v roku 2008. Je dlhý 226 metrov. Hlavný pylón je vysoký 64,923 metrov a je podobný Novému mostu v Bratislave.
Čchangdokkung (kórejsky 창덕궁, čínsky 昌德宮; doslova "Palác prosperujúcej cnosti") alebo Palác Čchangdok alebo Východný palác je jeden z piatich veľkých kráľovských palácov v juhokórejskom hlavnom meste Soul. Názov Východný palác vyplýva z jeho polohy na východ od Kjongbokkungu (Paláca žiarivého šťastia). Bol obľúbeným palácom mnohých kráľov éry Čoson (kráľovská dynastia I), posledný kórejský panovník (s titulom cisár) Sudžong tu žil až do svojej smrti v roku 1926.
Čcheng-te pi-šu šan-čuang (predtým aj Džehol) sú najrozsiahlejšie cisárske záhrady na svete. Nachádzajú sa v čínskej provincii Che-pej. Boli budované počas takmer celého 18. storočia a zaberajú plochu okolo 5,6 km². V záhradách bolo veľa administratívnych i ďalších budov, ktoré stoja dodnes a tvoria súčasť záhrad.
Čiara je nepretržitý, súvislý rad (sled) bodov. Geometria charakterizuje čiaru ako jednorozmerný útvar, ktorý vzniká pohybom bodu alebo ako priesečník dvoch rovín, alebo ako priesečník roviny a obrysu priestorového objektu. Čiara má len jeden rozmer – dĺžku. Názov čiara je spoločný pre priamky a krivky.
Čiernohorci sú národ v Čiernej Hore (273 000), Srbsku (69 000) a v Chorvátsku (7 000). Z etnického hľadiska sú to Srbi, čiernohorský „národ“ bol zavedený v roku 1946 (v roku 1948 sa k nemu hlásilo až 90 % obyvateľov Čiernej Hory), od 80. rokov je výrazná tendencia obyvateľstva hlásiť sa stále viac zase k srbskej národnosti.
Čierny cesnak je typická ingrediencia ázijskej kuchyne (najmä Japonsko a Kórea). Vzniká Maillardovou reakciou (nie fermentáciou), kedy sa celé cibuľa cesnaku vystaví zvýšenej teplote po dobu niekoľko týždňov. Potom sa farba strúčikov zmení z bielej na čiernu. Cesnak zmäkne, výrazná chuť čerstvého cesnaku pominie a cesnak nadobudne sladkú a pikantnú príchuť.
Čínska architektúra je architektúra, ktorej najpoužívanejším materiálom bolo drevo, ručne modelované sušené tehly, hlina, hrubo otesané kmene a na juhu aj bambus.
Čiselný koeficient alebo číselný súčiniteľ alebo koeficient polynómu je matematický koeficient v podobe určitého čísla v súčine určitého čísla a čísla zapísaného písmenom.
Čomov palác (staršie Csomov palác, Csomov dom, Palác baróna Mednyanského) je dom na Hviezdoslavovom námestí č. 6 v Starom Meste v Bratislave.
Čongmjo (kórejsky: 종묘) je konfuciánska svätyňa v Kórejskej republike zasvätená spomienkovým obradom za zomrelých kráľov a kráľovné kórejskej dynastie Čoson.
Čung-chuan čung-sin (čínskym písmom 中環中心; angl. The Center) je štvrtý najvyšší mrakodrap v Hongkongu, po budovách Two International Finance Centre (88 poschodí), Central Plaza a Bank of China Tower. Má výšku 346 m a 73 poschodí. Patrí medzi málo mrakodrapov v Hongkongu, ktoré sú postavené z čistej ocele bez betónového jadra. Nachádza sa na Queen's Road Central.
Čung-chuan kuang-čchang (čínskym písmom 中環廣場; angl. Central Plaza) je tretí najvyšší mrakodrap v Hongkongu. Má výšku 374 metrov. V rokoch 1992 – 1996 to bola najvyššia budova v Ázii. Má 78 podlaží a dokončený bol v roku 1992.
Čung-jang kuang-po tien-š' tcha (čín. 中央广播电视塔, pchin-jin: zhong yang guang bo dian shi ta, doslova Ústredná/Centrálna vysielacia televízna veža) je 405 metrov vysoká televízna veža v čínskom meste Peking patriaca spoločnosti CCTV.
Čung-jin ta-ša (čínskym písmom 中銀大廈; angl. Bank of China Tower) je jeden z najznámejších mrakodrapov v Hongkongu. Je to sídlo Bank of China (Hong Kong) Limited.
Čung-jüan ta-fu (čínskym písmom 中原大佛 - doslova: Veľký Budha z Centrálnych rovín) je druhá najvyššia socha na svete. Nachádza sa v Číne v oblasti Fo-tu-šan, neďaleko mesta Pching-ting-šan v provincii Che-nan.
Čung-kuo nan-fang kcha-s'-tche je krasová oblasť v troch čínskych provinciách - Jün-nan, Kuej-čou a Kuang-si. Plocha celej oblasti zaberá okolo pol milióna km2.
Čung-sin kuan-čchang (po čínsky 中信廣場 - pchin-jin: zhōng xìn guǎng chǎng, doslova Centrálny signálny(?) verejný priestor/plaza; po anglicky Sky Central Plaza alebo CITIC Plaza) je mrakodrap s 80 podlažiami v meste Kanton v Číne. Celková výška budovy vrátane antén je 391 metrov. Dokončený bol v roku 1997 a svojho času to bola najvyššia budova na svete mimo New Yorku a Chicaga a najvyššia budova v Číne a Ázii. V súčasnosti (2007) je to tretia najvyššia budova v Číne po Ťin mao ta-ša v Šanghaji a 2 International Finance Centre v Hongkongu, šiesta v Ázii a siedma na svete. Je to najvyššia betónová budova na svete.
D'Alembertovo kritérium je kritérium konvergencie nekonečného radu po prvýkrát publikované Jeanom le Rondom d'Alembertom. Je špeciálnym prípadom tzv. Raabeho kritéria.
Dacia Duster je SUV vyrábané rumunskou automobilkou Dacia. Prvýkrát bol predstavený 8. decembra 2009, vyrába sa od marca 2010. Je postavený na platforme Nissan B0, ktorú zdieľa napr. so SUV Nissan Juke.
Dacia Solenza je osobný automobil typu liftback, ktorý vyrábala rumunská automobilka Dacia v rokoch 2003-2005. Je to prerobená Dacia SuperNova (pričom SuperNova je prerobená Nova). Auto má rovnakú prevodovku a niektoré vnútorné vybavenie ako druhá generácia vozidla Renault Clio. Vyrábala sa v piatich verziách: Europa, Confort, Rapsodie, Clima a Scala. Verzia Scala bola najvybavenejšia, mala airbag pre vodiča, klimatizáciu, hliníkové kolesá a CD prehrávač. Auto má 1,4 l benzínový a 1,9 l naftový motor.
Dácke pevnosti v horách Orăștie je sústava šiestich opevnených hradísk vystavaných v 1. storočí pred Kr. a 1. storočí. Nachádzajú sa v Južných Karpatoch v dnešnom Rumunsku (župy Hunedoara a Alba).
Daimonión alebo daimonion (deminutívum od starogr. δαίμων daímon – boh, bohyňa) je v Sokratovej filozofii vnútorný hlas božského pôvodu pomáhajúci človeku pri hľadaní dobra. Daimonión neradí, čo má človek vykonať, ale čomu sa má vyhnúť, teda varuje ho pred mravne nesprávnym, nečestným konaním. Prejavuje sa v ňom božské určenie duše.
Dákovia alebo Dáci boli vetva indoeurópskych Trákov obývajúca zhruba územie dnešného Rumunska (Dácia) pravdepodobne od bronzovej doby. V roku 106 podľahli rímskemu cisárovi Trajánovi po dáckych vojnách. Z romanizovaných Dákov a ďalšich etnických zložiek (Gótov v 3. storočí a Slovanov v 6. storočí) vznikol základ rumunského národa.
Dánska koruna (ISO 4217 DKK) je jednotka dánskej meny, ktorá platí okrem Dánska aj v autonómnych provinciách Grónsko a na Faerských ostrovoch. Delí sa na 100 øre (singulár aj plurál). Miestna skratka dánskej koruny je kr.
Darmštátium (lat. darmstadtium) je chemický prvok v Periodickej tabuľke prvkov, ktorý má značku Ds a protónové číslo 110. Je to 18. transurán a 7. transaktinoid, silno rádioaktívny kovový chemický prvok, pripravovaný umelo v cyklotróne alebo urýchľovači častíc.
Dážďovka hnojná (iné názvy: dážďovka hnojová, dážďovka zapáchavá; lat. Eisenia f(o)etida) je druh z rodu Eisenia (po slovensky dážďovka).
DBK, v časoch socializmu Dům bytové kultury (po slovensky Dom bytovej kultúry) je obchodný dom v Prahe, neďaleko od stanice metra Budějovická.
DC Towers je názov projektu dvoch mrakodrapov vo viedenskej štvrti Donau City. Projekt vytvoril francúzsky architekt Dominique Perrault. DC Tower 1 má výšku 250 metrov, DC Tower 2 bude mať 168 metrov. Prvá z nich, DC Tower 1 bola dokončená v roku 2014.
DDT, čiže dichlórdifenyltrichlóretán alebo 1,1,1-trichloro-2,2-bis(4-chlorofenyl)etán alebo (ClC6H4)2CH(CCl3), je jeden z najstarších a najznámejších insekticídov. Pre negatívne vedľajšie účinky a fakt, že sa kumuluje v organizme a prostredí, postupne od 70. rokov 20. storočia dochádza k zákazu jeho používania.
De Mairanova hmlovina (tiež známa ako Messierov objekt 43 alebo NGC 1982) je oblasťou H II v súhvezdí Orión. Objavil ju Jean Jacques d’Ortous de Mairan pred rokom 1731. Je súčasťou Hmloviny Orión (M42), od ktorej ju oddeľuje pás prachu nazývaný "Rybia papuľa".
Dean Court je futbalový štadión nachádzajúci sa v štvrti Kings Park v Bournemouthe a je domovom futbalového klubu Bournemouth. Štadión má kapacitu 11 307 miest.
Decizionizmus je pozícia, podľa ktorej platnosť noriem je odvodená z dohôd alebo mocenských pomerov, resp. v etike podľa Richarda M. Hareho smer, ktorý zaujíma nonkognitivistické hľadisko: Mravné princípy sú subjektívnymi zásadami. Hare vychádza z pojmu "dobrý", ktorý má dve zložky: deskriptívnu a preskriptívnu. Deskriptívna zložka sa týka popísateľných vlastností, ktoré nazývame dobrými, napr. vlastnosti áut, jedla a pod. Preskriptívna (predpisujúca, hodnotiaca) zložka má zas charakter odporučenia a týka sa voľby. Hare tvrdí, že nie je možné preskriptívnu zložku redukovať na deskriptívnu. Ďalej zavádza možnosť univerzalizácie, t. j. ak povieme, že niečo je dobré, pretože to má vlastnosť A, tak musíme o všetkom, čo má vlastnosť A povedať, že je to dobré.
Dediny s opevnenými kostolmi v Transylvánii je rumunská pamiatka zapísaná od roku 1993 na zozname svetového dedičstva UNESCO.
Deduktívne myslenie je forma logického myslenia charakterizovaná ako postup od všeobecného k zvláštnemu alebo jedinečnému. Opakom je Induktívne myslenie.
Decht (iné názvy: vo farmácii [a po latinsky]: pix, hovorovo alebo staršie: tér, staršie: deht, smolovina; nárečovo: ďecht, dehet, dzehec, dech) je kvapalný produkt tepelného rozkladu organických látok bez prístupu vzduchu. Je silne toxický a má karcinogénne účinky (nachádza sa napr. v cigaretovom dyme).
Dekarboxylácia je chemická reakcia, pri ktorej dochádza k odštiepeniu oxidu uhličitého (CO2) z karboxylovej skupiny. Karboxylové skupiny sú súčasťou karboxylových zlúčenín, ktoré sa skladajú z uhlíkového atómu viazaného dvojitou väzbou ku kyslíkovému atómu a jednoduchou väzbou k hydroxylovej skupine -OH.
Dekoračný kameň je akýkoľvek druh pevných hornín, ktoré je možné ťažiť v blokoch a ich vlastnosti zároveň vyhovujú na ušľachtilú alebo hrubú kamenársku výrobu. Podstatnými vlastnosťami takýchto hornín je ich kompaktnosť a absencia puklín, vzhľadom na cieľové použitie je dôležitá farba, celkový vzhľad, leštiteľnosť a trvanlivosť. Negatívnymi javmi sú navetrávanie, druhotné premeny, tektonické porušenie alebo nežiaduce prímesy, ktoré by ovplyvňovali fyzikálno mechanické vlastnosti hornín.
Delenie je jedna zo štyroch základných operácií v aritmetike. Delenie prirodzených čísel predstavuje ich opakované odčítanie. Delenie je inverznou operáciou k násobeniu. Výsledkom delenia je podiel.
Deliteľ nuly je nenulový prvok a v okruhu R taký, že existuje nenulový prvok b z R a platí: a⋅b=0
Delta je rozvetvené ústie rieky do jazera, mora, oceánu alebo inej vodnej plochy. Typickým znakom riečnej delty je značná sedimentácia naplavenín a vetvenie hlavného toku rieky do mnohých ramien a kanálov.
Denaturovaný lieh je etanol, ku ktorému sú pridané rôzne prímesi, aby sa zabránilo jeho konzumácii. Je to vo vode rozpustná zmes látok, ktorá je riediteľná v každom pomere, pričom sa roztok zahrieva a zmenšuje svoj objem (tzv. objemová kontrakcia). Je veľmi horľavý, dráždi, odmasťuje a vysušuje sliznice. Pri odparovaní vzniká nebezpečenstvo výbuchu pár. Používa sa v priemysle.
Denudácia je v širšom zmysle súbor pochodov, ktoré vedú k znižovaniu (zarovnávaniu) zemského povrchu a zmenšovaniu tak nadmorskej výšky a výškových rozdielov v teréne. V užšom zmysle môže byť termín chápaný ako obnaženie podložných hornín a ich vystavenie zvetrávaniu.
Denzitometria je metóda merania optickej hustoty predovšetkým fotografických materiálov, predlôh pre reprodukciu. Na číselné vyjadrenie charakteru predlohy treba zistiť jej tónový rozsah alebo kontrast, ktorý vyjadruje rozdiel maximálnej a minimálnej optickej hustoty. D= Dmax - Dmin - odvodzuje sa od transparencie (priesvitnosť)
Deoxyadenozíndifosfát alebo dADP je nukleoziddifosfát. Chemicky je príbuzný adenozíndifosfátu (ADP), od ktorého sa líši tým, že na 2' uhlíku pentózy mu chýba hydroxylová skupina.
Deoxycytidíndifosfát alebo dCDP je nukleoziddifosfát. Je príbuzný cytidíndifosfátu (CDP), s tým rozdielom, že na 2' uhlíku pentózy mu chýba hydroxylová skupina.
Deoxycytidíntrifosfát alebo dCTP je nukleozidtrifosfát. Je príbuzný cytidíntrifosfátu (CTP), s tým rozdielom, že na 2' uhlíku pentózy mu chýba hydroxylová skupina. dCTP je prekurzor pre syntézu DNA. Používa sa v polymerázovej reťazovej reakcii (PCR), pri sekvenovaní DNA a klonovaní. dCTP vzniká fosforyláciou dCDP, ktorú katalyzuje nukleoziddifosfátkináza.
Deoxyguanozíndifosfát alebo dGDP je nukleoziddifosfát. Je príbuzný guanozíndifosfátu (GDP), s tým rozdielom, že na 2' uhlíku pentózy mu chýba hydroxylová skupina.
Deoxyguanozíntrifosfát alebo dGTP je nukleozidtrifosfát. Je príbuzný guanozíntrifosfátu (GTP), s tým rozdielom, že na 2' uhlíku pentózy mu chýba hydroxylová skupina. dGTP je prekurzor pre syntézu DNA. Používa sa v polymerázovej reťazovej reakcii (PCR), pri sekvenovaní DNA a klonovaní. dGTP vzniká fosforyláciou dGDP, ktorú katalyzuje nukleoziddifosfátkináza.
Depo je miesto, kde sú deponované (odstavené) koľajové dráhové vozidlá, napríklad železničné vozne a rušne, súpravy metra alebo električky. Taktiež sa v priestoroch depa vykonávajú opravy týchto vozidiel. Zvyčajne sú depá vybavené aj vodnou pumpou a čerpacou stanicou na dopĺňanie paliva. V minulosti boli prítomné aj zásobníky uhlia, oleja alebo dreva na pohon parných lokomotív.
Depozitná banka je druh banky, ktorá sa špecializuje na získavanie prostriedkov prijímaním krátkodobých vkladov (depozitov). Keďže sú vklady krátkodobé, sú aj poskytované úvery takejto banky prevažne krátkodobé.
Derivát alebo odvodená zlúčenina je zlúčenina, ktorá vznikla odvodením od inej zlúčniny, napríklad halogénderivát je zlúčenina halogénu a uhľovodíka.
Dessau-Wörlitzer Gartenreich (doslova Dessausko-wörlitzská záhradná ríša) je jeden z prvých a najväčších anglických parkov v Nemecku a kontinentálnej Európe. Záhrada bola vybudovaná v 18. storočí architektom Erdmannsdorffom na podnet Leopolda III. Obaja ovplyvnení osvietenstvom prekonali koncept tradičných barokových záhrad.
Destilácia je čistiaca a izolačná metóda oddeľovani zložiek zmesi založená na rozličnej teplote varu zložiek zmesi pri danom tlaku (napr. výroba destilovanej vody, výroba benzínu). Využíva fakt, že pri zmesi látok (s výnimkou azeotropických zmesí) je zloženie pár nad kvapalinou iné ako zloženie kvapalnej fázy: zmes v destilačnej banke začne zahrievaním vrieť, vzniknutá para, ktorá kondenzuje v chladiči a pritečie do predlohy ako destilát, je bohatšia o prchavejšiu zložku zmesi. Vrejúca zmes v destilačnej banke sa tým obohacuje o menej prchavú zložku, ktorá má vyššiu teplotu varu, preto teplota v destilačnej banke počas destilácie vzrastá až dosiahne teplotu varu čistej menej prchavej zložky.
Detekčná trubička je zatavená (spravidla sklenená) trubička obsahujúca indikačnú vrstvu tvorenú reakčným činidlom naneseným na inertnom nosiči (silikagéli, sklenenom prášku). Pri prechode kontaminovaného vzduchu trubičkou dochádza k farebnej reakcii, ktorá je charakteristická pre danú toxickú chemickú látku a použité reakčné činidlo.
Detektor kovov je zariadenie, ktoré reaguje na kov. Najjednoduchší detektor kovov sa skladá z oscilátora a cievky. Ak sa kus elektricky vodivého kovu nachádza v blízkosti cievky, indukujú sa do neho vírivé prúdy, a to vytvára striedavé magnetické pole. Cievka sa používa na meranie magnetického poľa (ako magnetometer), malými zmenami v magnetickom poli potom môže byť detegovaný kovový predmet.
Deuterovaný chloroform takisto nazývaný aj deuterochloroform a chloroform-d je chemická zlúčenina, ktorá je svojími fyzikálnymi aj chemickými vlastnosťami podobná bežnému chloroformu, ale namiesto prócia (ľahkého vodíku) obsahuje deutérium (ťažký vodík). Najčastejšie sa využíva pri NMR spektroskopii, pretože je dobré rozpúšťadlo mnohých organických látok a je lacnejší než ostatné deuterované rozpúšťadlá.
Devon Energy Center (známy aj ako Devon Energy Tower alebo Devon Tower) je mrakodrap v Oklahoma City, Oklahoma (USA). S výškou 259 m je najvyššou budovou mesta a štátu.
Dewarova nádoba je sklenená alebo kovová nádoba s dvojitými stenami, ktoré od seba oddeľuje vákuum, vďaka čomu sa medzi nimi minimalizuje tepelná výmena. Slúži na udržiavanie rôznych látok (predovšetkým kvapalín) na stálej teplote, ktorá teda môže byť vyššia alebo nižšia ako teplota okolia.
Dezert je malá porcia jedla. Preto sa nepodáva samostatne, ale na záver menu. Dezertov je veľa druhov, ale mali by chuťovo harmonizovať s ostatnými chodmi. Najčastejšie ho predstavuje malá porcia sladkého jedla (múčník, zákusok, torta, zmrzlina, puding), jeho charakter je však silne podmienený krajovými zvyklosťami - napr. vo Francúzsku je zvykom servírovať ako dezert syr (aj niekoľko druhov) alebo syr s ovocím, v Taliansku okrem sladkostí sa podáva aj syr alebo ovocie, v Španielsku sa pod dezertom rozumie sladkosť, ale v závislosti na ročnom období sa servíruje aj ovocie (v lete)
Dezertné víno je víno, vyrobené z hroznového alebo ovocného vína, do ktorého sú pridané ďalšie zložky ako: cukor, rafinovaný lieh a byliny. Podiel alkoholu je 15 – 22 objemových %.
Dežőfiho palác alebo (staršie) Dessewffyho palác je palác a národná kultúrna pamiatka Slovenskej republiky pod číslom 101-193/1 na Námestí Ľudovíta Štúra číslo 2 v mestskej časti Staré Mesto v Bratislave. V jeho susedstve sa nachádza Esterházyho palác. Dežőfiho palác bol postavený v druhej polovici 19. storočia v neorenesančnom štýle.
Diak (z angl. skratky DIAC - diode for alternating current - dióda pre striedavý prúd) je trojvrstvová polovodičová spínacia súčiastka (obr. 1). Jej vlastnosti nezávisia od polarity pripojeného napätia, jednotlivé vývody sa teda od seba neodlišujú - je to súmerná súčiastka. Pri malom napätí medzi vývodmi má diak veľký odpor - ako dióda v závernom smere. Správa sa teda ako rozpojený spínač - je v blokovacom stave. V tomto prípade je priechod PN bližšie ku kladnému pólu pripojeného napätia - na P je plus. Druhý priechod je uzavretý, pretože druhá vrstva vodivosti P je pripojená na záporný pól napätia a súčasne na strednej vrstve s vodivosťou N pôsobí kladné napätie, ktoré tam preniká cez prvý otvorený priechod.
Dialektická teológia alebo teológia krízy je jeden z najvplyvnejších smerov protestantskej filozofie 20. storočia, ktorého hlavným predstaviteľom je Karl Barth. Dialektická teológia odmieta všetky pokusy o bližšie určenie vlastností a pôsobnosti Boha ako neprimerané, pričom Boha chápe ako celkom iného (als der Ganz-Andere) v pomere k svetu.
Diapirizmus je proces výstupu ľahších materiálov (spravidla roztavených vyvretých hornín, ale môžu to byť aj chladné evapority alebo bahná) cez ťažšie nadložie, ktorého príčina je v rozdielnej hustote jednotlivých zložiek a riadi sa Archimedovým zákonom. Telesá vyzdvihnuté týmto procesom sa nazývajú diapíry.
Dielektrikum je každá látka, ktorá sa polarizuje vo vonkajšom elektrickom poli. Pokiaľ dielektrikum neobsahuje voľné nosiče náboja (alebo ich obsahuje veľmi málo), označujeme ho ako izolant. Dielektrikum sa všeobecne vyznačuje malou mernou elektrickou vodivosťou.
Dieselový motor alebo Dieselov motor alebo hovorovo diesel (angl. true diesel engine) je vznetový (spravidla naftový) rovnotlakový motor (t. j. vznetový motor s rovnotlakovým spaľovaním paliva, ktorým je spravidla ťažšie kvapalné palivo, napr. nafta), v užšom zmysle len taký, v ktorom je palivo rozprašované do kompresného priestoru stlačeným vzduchom z kompresora.
Dieselový rušeň je jedným z najobvyklejších trakčných vozidiel na súčasnej železnici, ktoré je poháňané naftovým motorom. Nahradil skôr používané parné rušne, a to najmä na menej frekventovaných tratiach, kde neprebehla elektrifikácia. Okrem klasických dieselových rušňov existujú aj motorové vozne.
Diferenciálna geometria je oblasť matematiky, ktorá využíva metódy diferenciálneho a integrálneho počtu, ako aj lineárnej a multilineárnej algebry na štúdium geometrických problémov. Začala sa vyvíjať na prelome osemnásteho a devätnásteho storočia ako teória rovinných a priestorových kriviek a plôch v trojrozmernom Euklidovskom priestore. Neskôr sa transformovala na disciplínu, ktorá sa zaoberá všeobecnejšími geometrickými štruktúrami na diferencovateľných varietach. Úzko súvisí s diferenciálnou topológiou a geometrickými aspektmi diferenciálnych rovníc.
Diferenciálna topológia je oblasť matematiky skúmajúca diferencovateľné funkcie na diferencovateľných varietach. Je úzko prepojená s diferenciálnou geometriou, diferenciálna topológia sa zaoberá globálnymi vlastnosťami diferencovateľných variet, diferenciálna geometria najmä ich lokálnymi vlastnosťami.
Difosgén je chemická zlúčenina so vzorcom ClCO2CCl3, známa predovšetkým ako dusivá bojová otravná látka, použitá počas prvej svetovej vojny. Je to bezfarebná kvapalina vôňou podobná stuchnutej slame. Je nestabilná a rozpadáva sa na fosgén. Má dráždivé a slzotvorné účinky, kvôli ktorým je ľahšie rozlíšiteľný ako fosgén. Jeho výhodou je fakt, že má kvapalné skupenstvo a dá sa tak jednoduchšie prepravovať. Využíva sa ako chemické činidlo na výrobu organických zlúčenín. Difosgén bol pre svoje dráždivé účinky používaný ako chemická zbraň. Po prvýkrát počas prvej svetovej vojny v máji 1916 nemeckými vojskami ako náplň delostreleckých granátov. Výhoda jeho použitia spočívala vo fakte, že jeho výpary rozkladali filtre vtedajších plynových masiek. V teréne vydrží 1-3 hodiny. Smrteľná dávka je 0,25 mg/dm3 pri expozícií 30 minút.
Difúzia je jav kedy častice jednej látky samovoľne prenikajú medzi častice druhej látky. Je to proces, ktorým vnútri viaczložkovej sústavy dosahuje rovnomerné rozdelenie koncentrácií.
Difúzne hliníkovanie (iné názvy pohliníkovanie, hliníkovanie, hliníkovanie difúziou, aluminizácia, alitovanie (v širšom zmysle), kalorizovanie, kalorizácia) je spôsob chemicko-tepelného spracovania ocele a materiálov odolných voči veľmi vysokým teplotám, pri ktorom sa povrch materiálu nasycuje hliníkom. Dosahuje sa ním odolnosť povrchu proti oxidácii pri vysokých teplotách.
Digoxín (digitalis) je čistený kardioglykozid extrahovaný z rastliny náprstníka vlnatého (Digitalis lanata). Jeho aglykón (nesacharidová časť glykozidu) sa nazýva digoxigenín. Digoxín sa často používa na liečenie rôznych srdcových chorôb, predovšetkým atriálnej (predsieňovej) fibrilácie a zlyhania srdca, ktoré nevieme liečiť inými liekmi. Na Slovensku je ako liek dostupný od viacerých výrobcov pod názvom DIGOXIN vo forme tabliet (0,25 a 0,125 mg) a injekčného roztoku (0,5 mg).
Dimetylalylpyrofosfát (DMAPP) alebo dimetylalyldifosfát je prekurzor izoprenoidov. Je to produkt mevalonátovej dráhy i nemevalonátovej (MEP) dráhy, ktorou vznikajú prekurzory pre biosyntézu izoprenoidov. DMAPP je izomér izopentenylpyrofosfátu (IPP), s ktorým sa podieľajú na syntéze izoprenoidov, a je prítomný v prakticky všetkých formách života. Enzým izopentenylpyrofosfátizomeráza katalyzuje izomerizáciu medzi DMAPP a IPP.
Dimetylanilín alebo N,N-dimetylanilín je organická chemická zlúčenina odvodená od anilínu. Skladá sa z benzénového jadra a odvodenej aminoskupiny, je to terciárny aromatický amín. Je to jedovatá mazľavá kvapalina. Používa sa ako rozpúšťadlo a v niektorých syntézach.
DIN 1451 je font patriaci do rodiny písiem sans-serif, ktorý je využívaný na dopravné, administratívne a obchodné účely. Bol vytvorený ako súčasť nemeckých technických noriem ústavu Deutsches Institut für Normung v roku 1936.
Diokleciánov palác je palác v chorvátskom Splite vybudovaný rímskym cisárom Diokleciánom v 4. storočí. Keď sa palác staval, nebolo okolo žiadne mesto – celý Split vyrástol časom okolo tohto paláca. Vďaka svojej historickej hodnote bol už v roku 1979 zapísaný na zoznam svetového dedičstva UNESCO.
Dióza je monosacharid, ktorý obsahuje len dva uhlíkové atómy. Keďže všeobecným chemickým vzorcom sacharidov je (C·H2O)n, kde n je 3 a viac, a všeobecný vzorec aldóz je H[CH(OH)]mC(=O)H, kde m je aspoň 2, dióza nespĺňa formálnu definíciu monosacharidu. Dióza však tento vzorec spĺňa pre n = 2 resp. m = 1, takže sa dá pokladať za najjednoduchší cukor.
Diracov fermión je v časticovej fyzike taký fermión, ktorý nie je svojou vlastnou antičasticou. Je pomenovaný po Paulovi Diracovi. Všetky fermióny v štandardnom modeli, okrem možných neutrín, sú Diracove fermióny. Možno ich definovať Diracovou rovnicou.
Diskurzívne poznanie je poznanie, ktoré je na rozdiel od bezprostredného poznania sprostredkované nielen faktmi z oblasti skúsenosti, ale aj logickou úvahou.
Disociácia je proces rozkladu látky na jednoduchšie molekuly, atómy, atómové skupiny alebo ióny. Typicky sa o disociácii hovorí v prípade kyselín, zásad alebo elektrolytov, môže však ísť napríklad aj o termickú disociáciu (termolýzu).
Distoechurus, po slovensky vakoplch, je rod z čeľade vakoplchovité s jediným druhom vakoplch lietavý vakoplch pásikavý (Distoechurus pennatus).
Ditiobutylamín (DTBA) je redukčné činidlo navrhnuté ako alternatíva k ditiotreitolu (DTT) v biochémii. Bol dizajnovaný tak, aby sa dal ľahko syntetizovať len jeden enantiomér (teda nie ako racemát), mal nižšie pKa (čo umožňuje efektívnejšiu redukciu pri neutrálnom pH) a mal nižší redukčný potenciál disulfidickej väzby. Bol navrhnutý a opísaný v roku 2012. Ditiobutylamín je komerčne dostupný.
Divadelná sezóna je prevádzkové obdobie divadla, ktoré vychádza z existencie divadelných prázdnin v letných mesiacoch. Divadelná sezóna začína v septembri a končí v júni nasledujúceho roka, a teda sa nekryje s kalendárnym ani fiškálnym rokom. Divadelné prázdniny nie sú totožné s dovolenkou divadelných pracovníkov, keďže divadelná prevádzka sa zväčša začína už v polovici augusta, sériou tzv. oprašovacích skúšok.
Diviacka Nová Ves je hrádok, ktorý bol prestavaný na kaštieľ. Nachádza sa v obci Diviacka Nová Ves. Postavený bol na začiatku 15. storočia. V roku 1568 bol prestavaný na renesančný kaštieľ.
Dizajn bielkovín alebo dizajn proteínov je racionálny dizajn nových molekúl bielkovín za účelom dizajnu novej aktivity, správania alebo použitia a za účelom rozšírenia základného pochopenia funkcie bielkovín. Bielkoviny možno dizajnovať „od nuly“ (de novo dizajn) alebo upravovaním bielkovín so známou štruktúrou a sekvenciou (redizajn bielkovín). Racionálny dizajn bielkovín sa zaoberá predikciou sekvencií, ktoré sa budú skladať do požadovaného tvaru. Tieto sekvencie potom možno experimentálne overiť pomocou rôznych metód, medzi ktoré patria syntéza peptidov, miestne-cielená mutagenéza alebo syntéza umelých génov.
Dĺžka dráhy alebo dĺžka trajektórie alebo dráha alebo trajektória je dĺžka trajektórie, ktorú opíše hmotný bod za určitý čas. Presnejšia definícia znie: súčet dĺžok všetkých veľmi malých úsekov dráhy, ktoré hmotný bod pri svojom pohybe postupne prejde počas nekonečne malých časových intervalov veľkosti dt bez ohľadu na smer pohybu pozdĺž pohybovej čiary.
Dodeciliarda alebo Duodeciliarda je tisíc dodeciliónov, čiže 10^75; v USA, v bývalom ZSSR a v minulosti vo Francúzsku sa toto číslo nazýva kvadrovigintilión.
Dolina je líniová vhĺbená geomorfologická forma na zemskom povrchu (povrchová zníženina) vytvorená prevažne eróznou činnosťou vodných tokov. Aj mimozemské telesá (napríklad planéty ako Mars alebo Venuša alebo aj Mesiac Zeme a iné mesiace) majú dolinám podobné útvary.
Dom a ateliér Luisa Barragána je stavba vysokej architektonickej a umeleckej hodnoty. Nachádza sa v Mexiku - hlavnom meste Mexika, presná adresa je calle General Francisco Ramírez 12 a 14.
Dom na Mosfiľmovskoj (rus. Дом на Мосфильмовской) je obytná budova na moskovskej ulici Mosfiľmovskaja. Bola postavená v rokoch 2004 - 2011 podľa plánov ruského architekta Sergeja Skuratova. Skladá sa z dvoch budov.
Dóm svätého Bartolomeja (nem. Kaiserdom St. Bartholomäus – tzn. Cisársky dóm) je veľká nemecká katedrála vo Frankfurte nad Mohanom, najväčšia a najstaršia v tomto meste. Začiatky tohto chrámu siahajú do čias, kedy bola na území Nemecka Franská ríša. Tento dóm však nie je skutočnou katedrálou – nikdy nebol sídelným chrámom biskupa, ale len obyčajným farským kostolom.
Dóm svätého Martina v Mainzi (nem. Der Hohe Dom zu Mainz alebo skrátene Mainzer Dom) je rímskokatolícka katedrála v Mainzi, sídlo mohučského biskupstva. Práce na trojloďovej stavbe začali v roku 975/976, bola postavená v románskom slohu, neskôr k nej pribudli gotické a barokové prístavby.
Dóm v Modene alebo Katedrála v Modene je jedna z najvýznamnejších románskych stavieb v Európe a súčasť Svetového dedičstva v talianskom meste Modena.
Dom Wschodzącego Słońca je dvojica výškových budov v Krakove s výškou 65 m so 17 poschodiami. Nachádza sa na rohu ulíc Pielęgniarek a Bratysławska.
Domáce kino je termín, ktorý označuje komplexný systém na prehrávanie videa vo filmovej kvalite a audia v koncertnej kvalite doma, obe porovnateľné s kvalitou reprodukcie v klasickom kine.
Dominant je výšková budova v bratislavskej mestskej časti Petržalka na Námestí hraničiarov. Je to polyfunkčný objekt, ktorý pozostáva z navzájom prepojených štyroch častí. Najvyššia budova má 20 poschodí, ostatné majú 5, 6 a 7 poschodí.
Donjon (iné názvy: donžon, nebojsa) je veža väčšinou štvorcového alebo obdĺžnikového pôdorysu, výnimočne aj kruhového (napr. na Křivokláte). Išlo väčšinou o veže obytné, v prípade potreby mohli slúžiť aj ako veže útočiskové, ktoré boli poslednou líniou obrany hradu alebo pevnosti. Spravidla ide o najstaršie murované objekty hradných areálov s tzv. donjonovou dispozíciou, ku ktorým postupne pribúdali ďalšie obytné a obranné objekty.
Donor je častica, teda atóm, ión alebo molekula, ktorá je schopná poskytnúť voľný elektrónový pár, protón alebo funkčnú skupinu. Opakom donoru je akceptor.
Dorze je etnikum, asi 28 000 ľudí, v okolí miest Chencha a Arba Minch v južnej Etiópii, mnohí sa presťahovali do Addis Abeby. Mnohí Dorze sa živia tkáčstvom.
Doxa je grécky výraz znamenajúci mienenie, nepravé (zmyslové) poznanie. Dnes sa používa vo filozofii prevažne na označenie súhrnu rozličných populárnych názorov.
Doxografia (z gr. DOXA = mienka, názor a GRAFÓ = píšem) je opis, komentovanie mienok, názorov filozofov neskoršími autormi - doxografmi.
Drammensbrua je cestný trámový most v nórskom meste Drammen v kraji Buskerud. S celkovou dĺžkou 1 900 m je najdlhším mostom v krajine.
Draslík (lat. kalium) je chemický prvok v periodickej tabuľke prvkov, ktorý má značku K a protónové číslo 19. Draslík patrí medzi alkalické kovy, je významne zastúpený v zemskej kôre, morskej vode i živých organizmoch. Je to mäkký, ľahký a striebrolesklý kov, ktorý veľmi prudko (až explozívne) reaguje s vodou a veľmi rýchlo oxiduje pri kontakte s kyslíkom. V prírode sa s ním preto stretávame iba vo forme zlúčenín. Reakcia draslíka s vodou je natoľko exotermická, že unikajúci vodík reakčným teplom samovoľne explozívne vzplanie.
Dravčekovité (lat. Nabidae) sú čeľaď bzdôch (Heteroptera), na Slovensku zastúpená 17 druhmi. Celosvetovo je známych približne 500 druhov.
Drávidi sú pôvodné etnické skupiny a národy v južnej Indii, na Srí Lanke a v niektorých oblastiach Pakistanu, Nepálu a Bangladéšu; ich predkovia patrili k pôvodnému a najstaršiemu obyvateľstvu Indického polostrova. Patria k nim najmä Tamili, Malabaresovia, Kanaresovia, Telugovia, Malajálamci, Todovia, Kotovia, Tuluovia, Gondovia a iní.
Drážkovanie (niekedy nesprávne nazývané aj žliabkovanie) je sústava priamych drážok vytvorená na hriadeli a náboji tak, aby do seba presne zapadali. Drážkovanie umožňuje prenos veľkého krútiaceho momentu (veľký počet drážok), preto sa používa tam, kde nie je vhodné použiť spojenie prostredníctvom viacerých pier. V prípade správnej voľby lícovania, t.j. voľby tolerancií uloženia hriadeľa a náboja je možné vytvoriť posuvný spoj s prenosom krútiaceho momentu, čo sa využíva najmä pri odpojiteľnej spojke a pri prevodovke so zmenou prevodového pomeru.
Drevené kostoly v južnom Malopoľsku (poľsky: Drewniane kościoły południowej Małopolski) je skupina katolíckych kostolov postavených z horizontálne uložených kmeňov.
Drevenica je zrubová stavba tvorená drevenými brvnami z jedľového, bukového či jelšového dreva. Vzniknuté škáry sa najčastejšie upchávali machom a prekrývali žrďovinou alebo latkami, nazývanými aj záhlobky. Vzhľadom na lokalitu sa omazávali hlinou niekedy sa brvná bielili vápnom. Ako krytina sa používal drevený šindeľ. Zdobili sa združené okná, nadpražia dverí. Štít mal vysokú podlomenicu alebo sa robil doskový renesančný štít, usporiadaný klasovito alebo vejárovito. Hospodárske budovy sú spolu s obytnou budovou pod spoločnou valbovou strechou alebo strechou s veľmi vysokou podlomenicou ktorá je obohatená polvalbou, prípadne je štít dvakrát zalomený a ukončený kuklou.
Drevený artikulárny kostol je artikulárny evanjelický kostol v obci Leštiny, národná kultúrna pamiatka a lokalita Svetového dedičstva UNESCO.
Drevený kostol v Urnese (nórsky: Urnes stavkirke) je drevený stĺpový kostol v Nórsku. Bol postavený už v prvej polovici 12. storočia, čím sa radí medzi najstaršie kostoly tohto druhu na svete.
Drogowskaz (slov. doslovne dopravná značka) je font patriaci do rodiny písiem sans-serif, ktorý je využívaný na ako normové písmo pre poľské dopravné značky.
Dromológia (z gr. dromos - závod) je teória, podľa ktorej sú spoločnosti profilované a štrukturované svojím vzťahom k rychlosti a schopnosťou využiť túto rychlosť v spojení s masou na udržanie a stupňovanie moci (dromokracia).
Dryburgh Suspension Bridge (mosty z r. 1817 a 1818 sa nazývali Dryburgh Abbey Bridge) je visutý most pri kláštore pri škótskom meste Dryburgh.
Držková polievka alebo držková (hov. zast. kutľová) je tradičný druh uhorskej polievky, ktorá obsahuje hovädzie držky (pozri ďalej), papriku, cibuľu, bravčovú masť, pšeničnú múku, soľ a zmesi korenia. Má špecifickú chuť a kvalitná držková polievka je značne hustá. Držky sú nakrájané predvarené predžalúdky (čepiec, bachor a kniha). Držková polievka je známa ako „polievka staničných reštaurácií“ a je rozšírená najmä na území bývalého Rakúsko-Uhorska. Okrem držkovej polievky sa tiež vyrába držkový perkelt (držky na paprike), ktorý sa podáva s knedľou. Ako náhrada za držky sa používajú tiež huby (napríklad hliva ustricová).
Dubnium (lat. dubnium) je chemický prvok v Periodickej tabuľke prvkov, ktorý má značku Db a protónové číslo 105. Je to 13. transurán a 2. transaktinoid, silno rádioaktívny kovový chemický prvok pripravovaný umelo v urýchľovači častíc alebo jadrovom reaktore.
Duchovná činnosť je cieľavedomá činnosť, v ktorej subjekt narába s ideálnym objektom a v ktorej vstupuje do ideových vzťahov k iným subjektom.
Duchovný systém je spoločenský systém, ktorý uspokojuje duchovné potreby spoločnosti. Napríklad: škola, vedecká inštitúcia, divadlo, kino, obrazáreň, rozhlas, televízia, tlač a pod.
Dulovnica menšia (Neomys anomalus) je menší hmyzožravec z čeľade piskorovité. Obýva Európu a Malú Áziu. Výskyt na Slovensku bol doložený na 66,3 % územia.
Dulovnica väčšia (Neomys fodiens) je hmyzožravec z čeľade piskorovité. Obýva Palearktídu od Britských ostrovov po Bajkalské jazero a ostrov Sachalin. Výskyt na Slovensku bol doložený na 66,1 % územia.
Dusičnan (nesystematický názov liadok) je soľ kyseliny dusičnej HNO3, pričom sa skladá z aniónu NO3-1 a katiónu, často kovu, prípadne amónneho katiónu NH4+. Dusičnany sú vo všeobecnosti veľmi dobre rozpustné vo vode.
Dusičnan sodný alebo triviálne čílsky liadok (NaNO3) je tuhá biela látka. Je ľahko rozpustná vo vode, preto sa vyskytuje najmä v suchých oblastiach. Používa sa ako zložka hnojív, pri výrobe skla, v pyrotechnike, v potravinárskom priemysle na konzervovanie a udržiavanie sfarbenia mäsových výrobkov ako E251. Ako minerál sa volá nitronatrit.
Duševná činnosť alebo duševná práca je práca, pri ktorej prevláda v rozličných formách prevažne jej duchovná zložka, vynakladanie duševnej energie (na rozdiel od fyzickej práce). Vykonávateľom duševnej práce v spoločnosti je najmä spoločenská vrstva inteligencie.
Duševné dianie alebo psychika je súbor procesov a prejavov, ktoré prebiehali alebo prebiehajú v našom vedomí ako naša osobná, subjektívna skúsenosť (napr. vnímanie, myslenie, pamäť, city). Duševné dianie podmieňuje a usmerňuje naše konanie a zúčastňuje sa na utváraní našej osobnosti. Tvorí neustále jediný dynamický celok, z ktorého sa dajú jednotlivé zložky vyčleniť iba umele, s cieľom lepšie ich poznávať. Do duševného diania sa zahrnujú aj niektoré duševné pochody, ktoré sa môžu odohrávať i mimo nášho vedomia.
Dvadsaťsten je mnohosten s dvasiatimi trojuholníkovými stenami. V prípade rovnostranných trojuholníkov dostávame pravidelný dvadsaťsten, cudzím slovom ikosaéder.
Dvojčlen alebo binóm alebo mnohočlen s dvoma členmi je mnohočlen, ktorý má dva členy; súčet dvoch jednočlenov (monómov). Napr. 2b+5ab. Dvojčleny a vzorce s nimi spojené patria k základným matematickým nástrojom. Dvojčleny nachádzajú uplatnenie v rôznych výpočtoch počnúc kvadratickými rovnicami až po výpočet pravdepodobnosti. S dvojčlenmi súvisia vzorce pre skrátené násobenie, ktoré sa často používajú pri úpravách rôznych algebraických výrazov. V zhode s vyššie uvedenou definíciou sú dvojčleny výrazy (a+b) a  (a-b), pričom a a b môžu byť čísla, parametre alebo algebraické výrazy.
Dvojpalivový motor je piestový spaľovací motor, ktorý spaľuje súčasne dva druhy paliva: plynné aj kvapalné. Môže pracovať ako vznetový motor, alebo motor s kombinovaným zapaľovaním.
Dvojslivka alebo liči (po lat. litchi) je rod rastlín (strom) z čeľade mydlovníkovité. Jeho jediný druh je dvojslivka čínska.Liči pochádza z Číny, kde ho pestujú už tritisíc rokov. Liči sa vyskytuje v krajinách subtropického pásma. V zimných mesiacoch sa k nám dováža predovšetkým z Afriky, na jar z Číny, Pakistanu a Indie. Dovážať k nám sa začalo len nedávno, môžete ho poznať napríklad z konzerv. Po obratí zo stromu nedozrieva, musí sa teda prepravovať už zrelé letecky.
Dvojstredový štvoruholník je štvoruholník, ktorému môžeme opísať aj vpísať kružnicu. Je to teda zároveň tetivový aj dotyčnicový štvoruholník. Najjednoduchší príklad na dvojstredový štvoruholník je štvorec. Zložitejšími súmernými typmi sú dvojstredový rovnoramenný lichobežník a pravouhlý deltoid.
Dvojvalcový vidlicový motor (iné názvy: dvojvalcový V-motor, V2, vidlicový dvojvalec, dvojvalcový motor/dvojvalec do V, dvojvalcový motor/dvojvalec s valcami do V/s usporiadaním valcov do V/s usporiadaním do V) je vidlicový motor, ktorý pozostáva z dvoch valcov, rozdelených do dvoch radov. V každom valci pracuje jeden piest, oba zdieľajú spoločný kľukový hriadeľ. Kľukový hriadeľ je v spodnej časti motora, hlavy valcov v hornej. Osi valcov vytvárajú písmeno V, odkiaľ pochádza označenie motora.
DVR (digital video recorder) alebo PVR (personal video recorder) je zariadenie, ktoré je schopné zaznamenať video v digitálnom formáte na disk alebo iné pamäťové médium v zariadení. Termín zahŕňa samostatné set-top boxy, prenosné prehrávače médií a softvér pre osobné počítače, ktoré umožňujú záznam videa a prehrávanie z disku. Niektoré spoločnosti spotrebnej elektroniky ponúkajú televízne prijímače so zabudovaným DVR hardvérom a softvérom, prvou spoločnosťou, ktorá tento výrobok uviedla, bola LG v roku 2007.
Dyadický zlomok je v matematike taký zlomok (racionálne číslo), ktorého menovateľ je mocninou čísla 2, teda ľubovoľný zlomok tvaru (a)/(2^b), kde a je celé číslo a b je prirodzené číslo. Súčet, rozdiel a súčin dyadických zlomkov sú tiež dyadické zlomky.
Dynamická psychológia je psychologický smer zdôrazňujúci pudy, motívy a sily, ktoré vyvolávajú psychologické procesy. Do rovnakej skupiny patrí dynamická psychiatria (Sigmund Freud, Alfred Adler, Carl Jung) a neopsychoanalýza; sociálna psychológia (Gordon Willard Allport, William McDougall). Robert Sessions Woodworth termínom dynamická psychológia označuje neobehaviorizmus (najmä Edward Chace Tolman).
Dynamo je točivý elektrický stroj, ktorý premieňa mechanickú energiu z rotora hnacieho stroja na elektrickú energiu vo forme jednosmerného prúdu. Ide o jednosmerný generátor elektrickej energie.
Džámsky minaret je 65 metrov vysoký minaret, ktorý sa nachádza na západe Afganistanu v provincii Ghór na brehu rieky Džám pri sídle Džám. Postavený bol v 12. storočí s použitím pálených tehál. Je známy pre svoju komplikovanú skladbu muriva, omietku a glazúrované dlaždice, na ktorý s nachádzajú kaligrafické výjavy, geometrické tvary a úryvky z koránu.
Džedu je egyptský názov pre mesto Busiris, stredisko kultu boha Usíreho. Džedový stĺp je často maľovaný na spodok truhiel, kde leží chrbtica zosnulého, toto stotožní osobu s kráľom podsvetia, Osirisom. Džed tiež hrá často rolu ako symbol stability pre cestu zosnulého do posmrtného života.
Džiddaský maják je maják v "Islamskom prístave" v meste Džidda v Saudskej Arábii. Je to najvyšší maják na svete. Svojou výškou 131,4 m predbehol 107 metrov vysoký Perry Memorial Monument v Put-in-Bay v štáte Ohio v USA. Má 9 výťahov. Je postavený v štýle futurizmu. Slúži aj ako prístavná riadiaca veža, aj ako vyhliadka. Bol postavený v rokoch 1987 - 1990.
Džumajrá Abrádž al-Imárát (arabs. جميرا أبراج الإمارات, angl. Jumeirah Emirates Towers, Emirates Tower Two) je druhá, nižšia budova z komplexu Abrádž al-Imárát v Dubaji v Spojených arabských emirátoch. Druhou, vyššou vežou je Al-Imárát burdž al-makátib (Emirates Office Tower). Budova je vysoká 309 metrov vrátane antény, po strechu meria 261 metrov. Postavená bola v roku 2000 a je to 42. najvyššia budova na svete. V 51-poschodovej budove sa nachádza 5-hviezdičkový hotel skupiny Jumeirah Group Džumajrá funduk Abrádž al-Imárát.
Ebulioskopia je fyzikálne chemická metóda, ktorou sa určuje molárna hmotnosť rozpustenej látky podľa nameraného zvýšenia teploty varu (resp. teploty kondenzácie). Pri rozpustení látky v roztoku dôjde k zvýšeniu teploty varu roztoku oproti čistému rozpúšťadlu a podľa tejto zmeny je možné určiť molárnu hmotnosť. Podobnou metódou, ktorá namiesto zmeny bodu varu využíva bod tuhnutia, je kryoskopia.
Eco je navrhovaný názov pre spoločnú menu, ktorú Západoafrická menová zóna (WAMZ) plánuje zaviesť v rámci Hospodárskeho spoločenstva západoafrických štátov (ECOWAS). Po zavedení je cieľom zlúčiť novú menu so západoafrickým frankom CFA (ktorý väčšina francúzsky hovoriacich členov ECOWAS používa od roku 1945). Vytvorí sa tak spoločná mena pre väčšinu západnej Afriky.
Edifício Altino Arantes (tiež známy ako Edifício do Banespa alebo Banespão) je mrakodrap v São Paulo v Brazílii. Výstavba budovy prebiehala v rokoch 1939 – 1947. Budova bola postavená ako sídlo banky štátu São Paulo. Budova bola najvyššou v meste dve desaťročia, kým nebola postavená Edifício Itália.
Edikula (lat. aedicula) bola v staroveku samostatná stavba, otvorená na priečelí stĺpmi a štítom. Neskôr orámovanie dvier, okien, oltárnych obrazov, epitafov a výklenkov.
Efektívnosť algoritmu je vlastnosť algoritmu spočívajúca v tom, že algoritmus rieši problém v čo najkratšom čase alebo s najmenšími nárokmi na prostriedky.
Efektívny výkon alebo užitočný výkon je výkon stroja, ktorý sa dá bezozvyšku využiť na činnosť, pre ktorú je stroj určený. V prípade, že strojom je motor, celý efektívny výkon je k dispozícii na prírube výstupného hriadeľa a je ho možné použiť na pohon ďalších zariadení.
Efektívny výkon alebo užitočný výkon je výkon stroja, ktorý sa dá bezozvyšku využiť na činnosť, pre ktorú je stroj určený. V prípade, že strojom je motor, celý efektívny výkon je k dispozícii na prírube výstupného hriadeľa a je ho možné použiť na pohon ďalších zariadení.
Efemérny (vodný) tok (iné názvy: občasný (vodný) tok, epizodický (vodný) tok) je vodný tok, ktorého koryto je dlhý čas bez vody a naplní sa prevažne len po občasných dažďoch, topení snehu a podobne.
Egyptológia je veda o histórii, spôsobe života, jazyka, náboženstva, architektúry a umení starých Egypťanov. Tvorí súčasť orientalistiky. Sústreďuje sa na obdobie od 5. tisícročia pred naším letopočtom až do konca pôvodných náboženských praktík v 4. storočí nášho letopočtu. Odborníka voláme „egyptológ“. V Európe, najmä na kontinente, sa egyptológia považuje predovšetkým za filologickú disciplínu, zatiaľ čo v Severnej Amerike sa často považuje za odvetvie archeológie.
Eidamský syr alebo eidam (hol. Edammer kaas) je tvrdý lisovaný syr s prírodnou kôrou známy aj svojím červeným voskovým obalom. Takto obalené syry sú určené na vývoz. Eidam určený pre domáci trh sa predáva s vlastnou prírodnou tenkou kôrou žltej farby. Cesto je žiarivo žlté, tvrdé, nepružné. Eidam má jemnú korenistú arómu a jednoduchú chuť.
Eidetická variácia je u E. Husserla procedúra, prostredníctvom ktorej sa získava invariantné jadro fenomenálnych daností (eidos) v imanentnom vedomí očistenom redukciou.
Eidetická veda (zo starogr. eidétikos = z formy, starogr. eidos = forma, výzor) je veda o podstate na rozdiel od vedy o faktoch. Podľa Edmunda Husserla je to veda o esenciách.
Ekonóm je folklórny súbor založený študentmi Vysokej školy ekonomickej v Bratislave. Súbor vznikol 22. mája 1969 vo štvrtok večer, kedy sa uskutočnil prvý konkurz. Prvé tance boli z východného Slovenska: Karička a Zemplín. Ich choreografiu robil Paľo Širák, tanečník zo SĽUK-u.
Ekonómia myslenia je dosahovanie maxima znalostí pomocou minima poznávacích prostriedkov. Jej princípom je téza, že kritérium pravdivosti poznania spočíva v dosiahnutí maxima znalostí pomocou minima poznávacích prostriedkov. Princíp ekonómie myslenia zaviedol Ernst Mach.
Ekonomická alebo hospodárska činnosť je ľudská činnosť, prostredníctvom ktorej vznikajú a pohybujú sa materiálne úžitkové hodnoty v spoločnosti a zabezpečuje sa materiálne bytie všetkých jej členov; zahrnuje výrobu, rozdeľovanie, výmenu a spotrebu. V užšom zmysle je ekonomická činnosť činnosť pozostávajúca z práce, ktorá vo výrobe pôsobí bezprostredne na výrobné prostriedky, ako aj z práce spojenej najmä s prepravovaním, skladovaním a predávaním materiálnych úžitkových hodnôt; do určitého stupňa spoločenského vývoja pozostáva prevažne z fyzickej práce.
Ekonomický materializmus je koncepcia, podľa ktorej ekonomika má všetky funkcie subjektu dejín; ekonomika utvára dejiny sama, nezávisle od činnosti ľudí.
Ekvivalentná transformácia formúl je taká úprava formúl, aby výsledná formula bola logicky zhodná s pôvodnou. Umožňuje ju tautológia výrokovej logiky.
Ekvivalentná úprava rovnice je taká úprava, ktorá nemení obor pravdivosti rovnice. Takýmito úpravami sú sčítanie a odčítanie algebraických výrazov, ako aj násobenie a delenie číslami nerovnými nule.
Elektrická inštalácia (budovy) je zostava vzájomne spolupracujúcich elektrických zariadení s koordinovanými vlastnosťami, ktoré slúžia na plnenie jedného alebo niekoľkých určených cieľov.
Elektrická jednotka je v bežnej prevádzke spravidla nedeliteľná súprava vozňov, ktorá obsahuje aspoň jeden motorový vozeň a je poháňaná elektrickou trakciou. Vďaka výhodám, ktoré ponúkajú vlakové jednotky oproti vlakom zloženým z lokomotívy a ťahaných vozňov, sú v súčasnosti najrýchlejší a najefektívnejší druh železničnej dopravy.
Elektrická jednotka radu 561, známa aj ako Stadler KISS, je poschodová elektrická jednotka, vyrobená spoločnosťou Stadler Rail.
Elektrická vodivosť je fyzikálna veličina, ktorá vyjadruje schopnosť vodiča viesť elektrický prúd. Je prevrátenou hodnotou elektrického odporu
Elektrické pole je fyzikálne pole, v ktorom je veličinou poľa (čiže veličinou priradenou každému bodu poľa) intenzita elektrického poľa E. V nejakom bode existuje elektrické pole, ak v tomto bode pôsobí na elektricky nabité teleso určitá sila (F) nazývaná elektrická sila.
Elektrické pole Zeme je prirodzené elektrické pole Zeme ako planéty prejavujúce sa v tuhom zemskom telese, v moriach, atmosfére a magnetosfére.
Elektrický jav je špeciálny prípad elektromagnetického javu, pri ktorom sa prejavuje len pôsobenie elektrického poľa v danej vzťažnej sústave, zatiaľ čo pôsobenie magnetického poľa je zanedbateľné. Príčinou elektrického javu sú deje, ktoré prebiehajú v štruktúre látky.
Elektrický oblúk je elektrický výboj, ktorý nastáva vtedy, keď medzi dvoma elektródami s vysokým rozdielom potenciálov pretečie elektrický prúd cez normálne nevodivé plynné prostredie, napríklad cez vzduch alebo vákuum.
Elektrický obvod je súhrn prvkov tvoriacich uzavretú cestu pre elektrický prúd; vodivé spojenie rôznych prvkov, napr. odporov, kondenzátorov, cievok, zosilňovacích prvkov (elektrónok, tranzistorov), usmerňovačov, meničov inej energie ako elektrickej energie (mikrofónov, rôznych snímačov polohy, tlaku, teploty a pod.), spotrebičov a zdrojov, usporiadaných v jednoduchých alebo zložitých kombináciách a pripojených (resp. určených na pripojenie) na zdroje elektrickej energie.
Elektrický odpor je fyzikálna veličina, ktorá vyjadruje schopnosť materiálu zabraňovať prechodu elektricky nabitých častíc. Je definovaný ako podiel napätia a prúdu prechádzajúceho predmetom následkom tohto napätia.
Elektrický potenciál je skalárna fyzikálna veličina, ktorá popisuje potenciálnu energiu jednotkového elektrického náboja v nemennom elektrickom poli. Ide teda o potenciál elektrického poľa, tzn. množstvo práce potrebné na prenesenie jednotkového elektrického náboja zo vzťažného bodu, ktorému je prisúdený nulový potenciál, do daného miesta. Za miesto s nulovým potenciálom (vztažný bod) sa obvykle berie buď nekonečne vzdialený bod (bežné u iných potenciálov, u elektriny obvykle iba v teoretických úlohách), alebo povrch Zeme.
Elektrický prístroj je zariadenie, ktoré je súčasťou rozvodu elektrickej energie. Slúži napríklad na istenie, reguláciu, spínanie, spúšťanie, meranie.
Elektrický vozeň je druh hnacieho dráhového vozidla, ktoré je poháňané elektrickou energiou z troleje. Na rozdiel od rušňa je elektrický vozeň prispôsobený na prepravu osôb, batožín, prípadne bicyklov.
Električková trať alebo električková dráha je koľajová trať, ktorá slúži na električkovú dopravu, obyčajne v rámci mestskej hromadnej dopravy vo väčšom meste alebo mestskej aglomerácii. V minulosti sa oficiálne nazývala aj pouličná trať alebo elektrická trať.
Elektrolytické leštenie je elektrochemický proces, obrátenie elektrolytického nanášania vrstiev: materiál sa odlučuje bez námahy. Keďže sa prednostne zarovnávajú odstávajúce špice a hrany povrchovej štruktúry, je týmto úkonom možné celkovo zjemniť drsnosť povrchu. Tento úkon sa obzvlášť hodí na leštené, nehrdzavejúce ocele s nízkym množstvom nekovových prímesí.
Elektromagnetická indukcia je jav, pri ktorom vo vodiči dochádza ku vzniku indukovaného elektromotorického napätia Ui a indukovaného prúdu v dôsledku časovej zmeny magnetického indukčného toku, t. j. dôsledkom umiestnenia vodiča v nestacionárnom magnetickom poli.
Elektromagnetická interakcia (hmotných objektov) je interakcia medzi hmotnými objektami s elektrickým nábojom alebo magnetickým momentom, ktorá podmieňuje existenciu príťažlivých síl a odpudivých síl medzi týmito objektami; táto interakcia sa uplatňuje tak medzi mikroobjektami, ako aj medzi makroobjektami.
Elektromagnetizmus je súbor javov, v ktorých sa prejavuje vzájomná súvislosť medzi elektrinou a magnetizmom. Týmto pojmom sa označuje aj odvetvie fyziky, ktoré sa zaoberá týmito javmi alebo teória elektromagnetického poľa, ktorá tieto javy vysvetľuje. Prispel k tomu aj J. C. Maxwell.
Elektromotorické napätie alebo elektromotorická sila je množstvo energie, ktoré vynaložia neelektrické sily pri prenose jednotkového náboja v elektrickom zdroji. Meria sa vo voltoch.
Elektronegativita je v chémii vlastnosť atómu vyjadrujúca jeho schopnosť priťahovať väzbové elektróny. Označuje sa písmenom x alebo gréckym χ (chí). Opačnou vlastnosťou je elektropozitivita, ktorá popisuje to, ako ľahko sa prvok zbavuje valenčných elektrónov.
Elektronický hľadáčik alebo EVF (angl. Electronic viewfinder) je spôsob zobrazenia snímaného obrazu do hľadáčika pre obsluhu nie je priamo cez optické členy, ale sprostredkovane, kedy je snímaný obraz zosnímaný čipom a zobrazený na malom LCD zobrazovači v hľadáčiku. Prenos obrazu z objektívu do hľadáčika fotoaparátu, alebo digitálnej kamery je teda elektronický.
Elektronický predradník alebo vysokofrekvenčný predradník je kompaktný elektronický prístroj, ktorý žiarivku rozsvieti a po rozsvietení napája striedavým prúdom s frekvenciou 30 až 50 kHz. Nahrádza súbor konvenčných prístrojov: tlmivku, štartér a kompenzačný kondenzátor.
Elektrónový obal je skupina atómových orbitálov s rovnakou hodnotou hlavného kvantového čísla n. Elektrónové obaly sú zložené z viacerých vrstiev, ktoré obsahujú dva alebo viac orbitálov s rovnakým uhlovým momentom kvantového čísla 1. Elektrónový obal tvorí elektrónovú konfiguráciu atómu.
Elektroslabá interakcia je fyzikálna teória zjednocujúca elektromagnetickú a slabú interakciu. Sformulovaná bola koncom 60. rokov 20. storočia S. Glashowom, A. Salamom a S. Weinbergom, ktorý za ňu boli v roku 1979 ocenení Nobelovou cenou za fyziku.
Elektrostatika je odvetvie fyziky, ktoré sa zaoberá silami spôsobovanými statickým elektrickým poľom nabitých telies.
Elementárna aritmetika je ľahšia časť aritmetiky, ktorá obsahuje operácie sčítanie, odčítanie, násobenie a delenie. Dôležité je nezamieňať ju s odvetvím matematickej logiky zvaným elementárna funkčná aritmetika (EFA).
Elipsa je rovinná krivka, ktorá patrí do triedy kužeľosečiek. Elipsu možno definovať aj takto: je to množina všetkých bodov roviny, ktoré majú od dvoch pevných bodov F1 a F2 konštantný súčet vzdialeností, ktorý je väčší ako vzdialenosť týchto bodov. Body F1, F2 sa nazývajú ohniská, priamka prechádzajúca bodmi F1, F2 sa nazýva hlavná os elipsy, body A, B v ktorých os elipsy pretína elipsu sú hlavné vrcholy elipsy, stred úsečky F1, F2 je stred elipsy a priamka kolmá na hlavnú os elipsy prechádzajúca jej stredom je vedľajšia os elipsy a body C, D, v ktorých vedľajšia os elipsy pretína elipsu sú vedľajšie vrcholy elipsy.
Elitárstvo je filozoficko-sociologická koncepcia o zvláštnom poslaní a výnimočnej spoločensko-politickej a intelektuálnej aktivite elít.
Éllóra je archeologické nálezisko v indickom štáte Maháráštra. Tvorí ju množstvo budhistických, hinduistických i džinistických stavieb, najmä kláštorov, stúp a skalných jaskýň.
Elysia chlorotica je slimák, ktorý prelomil hranicu medzi rastlinami a živočíchmi tak, ako sme ju dosiaľ poznali. Našli ho na pobreží Atlantického oceánu (Kanada a USA).
Embryo alebo zárodok (v užšom zmysle) (z gr.: έμβρυον) je jedna z prvých fáz ontogenetického (individuálneho) vývoja (vývoja jedinca) eukaryotického organizmu.
Emery Roth & Sons bola rodinná architektonická spoločnosť založená v roku 1938 americkým architektom židovského pôvodu Emerym Rothom, ktorý premenoval svoju architektonickú prax po pribratí jeho synov Juliana (1901 – 1992) a Richarda Rotha (1904 – 1987) za spoločníkov. Zanikla v roku 1996, krátko po odchode Richarda Rotha Jr. do penzie.
Empiriosymbolizmus je filozofické učenie P. S. Juškeviča, forma empiriokriticizmu. Podľa empiriosymoblizmu je svet komplex empiriosymbolov systematizujúcich prvotné dáta kolektivneho ľudského poznania. Voľbu toho či onoho systému symboliky diktuje vhodnosť interpretácie skúsenosti.
Empora je galéria v sakrálnom priestore, ktorá oddeľuje spevákov kostolného zboru alebo určitú skupinu veriacich (ženy, šľachtu, mníšky). Zvyčajne je umiestnená pod oknami hlavnej loďe rovnako ako trifórium.
Emulzia je disperzná sústava (nepravý roztok) dvoch kvapalín, ktoré sa navzájom nerozpúšťajú (schematicky sa označujú ako olej a voda), pričom jedna kvapalina (olej) je v druhej dispergovaná (rozptýlená) vo forme kvapôčiek stabilizovaných vhodným emulgátorom. Napríklad voda a benzín, voda a plnotučné mlieko.
Endopeptidáza je proteolytická peptidáza, ktorá štiepi peptidové väzby medzi aminokyselinami vnútri bielkovinového reťazca. Popri endopeptidázach existujú exopeptidázy, ktoré štiepia peptidové väzby na jednotlivých koncoch reťazca. Z tohto dôvodu nevedia endopeptidázy štiepiť peptidy a bielkoviny na monomérne jednotky (aminokyseliny), zatiaľ čo exopeptidázy áno. Špeciálnym prípadom endopeptidázy je oligopeptidáza, ktorej strubstrátom sú oligopeptidy namiesto celých bielkovín.
Energetika je vedný odbor, ktorý sa zaoberá hospodárnym využitím všetkých zdrojov a zásob energie a tiež priemyselné odvetvie dodávajúce energiu.
Energetizmus je filozofická koncepcia, ktorú rozvinuli koncom 19. stor. Friedrich Wilhelm Ostwald, Ernst Mach a ďalší filozofi a prírodovedci a podľa ktorej sú všetky javy prírody premenami energie zbavenej materiálneho základu.
Energia vákua je teoretický predpoklad, vychádzajúci z Heisenbergovho princípu neurčitosti. Predpokladá existenciu energie vákua z toho, že vo vákuu môže vzniknúť častica a jej antičastica, ktoré okamžite zasa zaniknú bez produkcie energie.
Enol alebo alkénol je organická zlúčenina, ktorá má na jednom uhlíku dvojitú väzbu a hydroxylovú skupinu zároveň, z čoho pochádza i názov týchto zlúčenín („en“ + „-ol“). Konjugovanou bázou enolu je enolát, ktorý vzniká štiepením kyslého vodíka hydroxylovej skupiny alebo alfa vodíku dvojitej väzby.
Enterokináza alebo enteropeptidáza je enzým, ktorý sa u človeka podieľa na trávení bielkovín. Produkujú ho bunky dvanástnika. K jeho sekrécii dochádza vždy, keď sa potrava dostane zo žalúdka do dvanástnika. Jeho funkcia spočíva v premene neaktívneho trypsinogénu na aktívny trypsín a nepriamej aktivácii pankreatických enzýmov.
Entomofauna Carpathica je slovenský entomologický časopis, ktorý vydáva Slovenská entomologická spoločnosť ako svoj vlastný spravodaj. Entomofauna carpathica vychádzala pôvodne ako Správy Slovenskej entomologickej spoločnosti pri SAV. Časopis teraz vychádza nepravidelne. Spočiatku bol vydávaný vo formáte A5, teraz ako A4. V časopise sú publikované faunistické práce, biografie, recenzie kníh, nekrológy entomológov a pod.
Environmentálna geológia je veda zaoberajúca sa geologickými podmienkami existencie a rozvoja ľudskej spoločnosti a jej spätných vplyvoch na geologické prostredie. Patrí medzi aplikované geologické vedy. Má interdisciplinálne postavenie na rozhraní viacerých geologických odborov ako je inžinierska a ložisková geológia ale tiež environmentalistiky. Súvisí tiež podstatnou mierou s ďalšími prírodnými, technickými a socioekonomickými vedami. Jej úlohou je podieľať sa na starostlivosti o racionálne využívanie geologického prostredia v súlade s koncepciou trvalo udržateľného rozvoja. Environmentálno-geologický pohľad by mal byť dôležitý pri posudzovaní využívania geopotenciálov a prevencii geobariér.
Epagoga alebo epagogé (starogr. ἐπᾰγωγή epagógé) je aristotelovský filozofický pojem označujúci logický úsudok z jedinečného na všeobecné, dokazovanie pravdy jej vyjavovaniam v dôsledkoch. Preto sa tento pojem niekedy pokladá za synonymum indukcie. Opakom je apagoga (apagogé).
Epicentrum je myslený bod na povrchu Zeme, ktorý vznikne kolmým premietnutím hypocentra na zemský povrch. Ide o miesto, kde sa uvoľní najviac energie z hypocentra. Na presné určenie epicentra sa využíva v seizmológii určovanie za pomoci seizmografu. Na presné určenie sú potrebné údaje najmenej z 3 prístrojov, podľa ktorých sa dá následne presne určiť východisková poloha.
Epigenéza (z gréčtiny) je v geomorfológii a geológii proces, pri ktorom sa rieka po prerezaní menej odolných hornín v pôvodnom smere toku zarezáva i do odolnejších hornín a vytvára prielomový úsek doliny. Extrémnym príkladom je údolie rieky Brahmaputra v Indii, tečúcej z Tibetskej planiny do Indického oceánu už pred vznikom Himalájí (asi 60 miliónov rokov). Keďže horstvo sa dvíhalo pomaly, rieka si postupným zarezávaním zachovala pôvodný smer. Tomuto druhu epigenézy sa hovorí antecedencia. Na Slovensku máme príklady prielomu Váhu pri Strečne (Domašínsky meander), alebo prielom Dunaja v Devínskej bráne.
Epistemologický (gr.) je týkajúci sa teórie vedy; termín 'epistemologický' je bežný najmä v anglickej a vo francúzskej literatúre.
Equitable Life Building bola výšková budova v New Yorku. Bola postavená v roku 1870 na 120 Broadway a mala sedem poschodí. Equitable Life Building bola prvá kancelárska budova s výťahmi. 9. januára 1912 ju zničil požiar.
Erotetická logika alebo erotamatická logika alebo interrogatívna logika je časť logiky, ktorá skúma vety, pomocou ktorých vyjadrujeme otázky.
Erózna báza je základňa eróznej činnosti rieky. Je to miesto v jej pozdĺžnom profile, kde procesy fluviálnej erózie začínajú a končia. V pozdĺžnom profile vodného toku môže existovať viacero eróznych báz. Erózna báza nikdy nie je stála a neustále podlieha zmenám, ktoré výraznou mierou ovplyvňujú geomorfologický vývoj celého povodia, či jeho časti. Medzi najdôležitejšie zmeny patria zmeny výškovej polohy eróznej bázy.
ESO 137-001 alebo Abell 137-001 je špirálová galaxia v Južnom Trojuholníku. Patrí do kopy galaxií Abell 3627. Cez kopu sa pohybuje rýchlosťou takmer 7 miliónov kilometrov za hodinu. Kvôli zrážkam s riedkym horúcim plynom vo vnútri kopy za sebou zanecháva dva dlhočizné chvosty merajúce státisíce svetelných rokov. Galaxia týmto procesom stratila významné množstvo prachu a plynu, čím bude vznik hviezd v nej v budúcnosti problematický. Zato z očesaného materiálu sa mimo galaxie sformovalo niekoľko jasných hviezdokôp.
ESO 269-57 (alebo aj LEDA 45683) je špirálová galaxia nachádzajúca sa v skupine galaxií v súhvezdí Kentaur. Galaxia je od slnečnej sústavy vzdialená približne 155 miliónov svetelných rokov. Označenie ESO 269-57 získala v roku 1970, keď bola skatalogizovaná počas katalogizácie južnej oblohy Euróskym južným observatóriom.
Essentia quinta (lat.) je piaty živel, ktorý je podľa Aristotela nemenná a večná podstata a preniká štyrmi živlami javového sveta - zemou, vodou, vzduchom a ohňom.
Estadio de los Juegos Mediterráneos je viacúčelový štadión v Almeríi, Andalúzia, Španielsko. V súčasnosti je k dispozícii pre atletické podujatia a zároveň ho používa futbalový klub UD Almería. Štadión bol postavený v roku 2004 a má kapacitu 22 000 miest.
Esterháziho palác (staršie Eszterházyho palác) je štvorkrídlový palác v Bratislave na Kapitulskej ulici v Starom Meste. Palác bol postavený v prvej polovici 17. storočia v neskororenesančnom štýle. V súčasnosti sa predné krídlo paláca nezachovalo a zvyšok stavby je vo veľmi zlom stave.
Estetická funkcia je estetické pôsobenie spočívajúce vo vyvolávaní estetického zážitku; fungovanie nejakej entity ako estetického objektu.
Estetická hodnota je významový útvar alebo významový proces, na ktorého vzniku alebo dianí participuje estetické osvojovanie si sveta človekom.
Estetiticizmus je názor na život a umenie, ktorý považuje umeleckú formu a pôžitok z umenia za najvyššiu hodnotu a kritérium všetkého; životný postoj estétov.
Éter bola hypotetická substancia, pomocou ktorej fyzika do začiatku 20. storočia vysvetľovala napríklad šírenie svetla – fyzici predpokladali, že svetlo je vlnenie éteru. Keďže pokusmi sa existencia éteru nedokázala (napr. Michelsonov-Morleyho pokus), bola jeho existencia ako nadbytočná zavrhnutá.
Etický relativizmus je názor, princíp, koncepcia, podľa ktorej mravné významové útvary (mravné predstavy, pojmy a pod.) majú relatívny, podmienený charakter.
Etika sebarealizácie je prúd v teórii morálky, ktorý vznikol koncom 19. stor. a podľa ktorého je cieľom morálnej činnosti realizácia vnutorného ja každého indivídua považovaného za jedinečné a neopakovateľné. Mravný význam konania človeka spočíva v súlade s tým v osobnosti a individuálnosti.
Etiológia je náuka o pôvode a príčinách, napr. chorôb. Etiológia skúma zákonitosti využívania poznatkov o príčinnosti v praxi vôbec (všeobecná etiológia) alebo v určitej konkrétnej praktickej oblasti, napr. pri liečení.
Etylpropionát je organická zlúčenina s chemickým vzorcom C2H5COOC2H5. Je to etylester kyseliny propiónovej. Etylpropionát je bezfarebná prchavá kvapalina s ananásovou vôňou. Niektoré druhy ovocia ako kiwi a jahody ho obsahujú v malých množstvách.
Euklidovská geometria je matematická teória, ktorej základy položil starogrécky matematik Euklides z Alexandrie. Euklidove zväzky Základy boli prvou systematickou diskusiou geometrie. Bol to jeden z najvplyvnejších súborov kníh v histórii, tak kvôli jeho metóde, ako aj matematickému obsahu. Metóda pozostáva z predpokladu niekoľkých intuitívne platných axiómov a dôkazu množstva iných tvrdení (viet) z týchto axiómov. Aj keď veľa z Euklidových výsledkov bolo známych gréckym matematikom pred ním, Euklid bol prvý, ktorý ukázal ako tieto tvrdenia tvoria spolu komplexný deduktívny systém.
Euronext alebo NYSE Euronext (v užšom zmysle) (v rokoch 2000-2007 podnik podľa holandského práva s obchodným menom Euronext N.V.) je európska akciová burza, časť podniku-skupiny NYSE Euronext (vznikol v roku 2007 fúziou americkej NYSE Group a európskej Euronext N.V., predchodkyne dnešného Euronextu). Má sídla v Paríži, Amsterdame, Bruseli a Lisabone.
Europa Business Center je najvyššia budova v Banskej Bystrici. Má 22 nadzemných podlaží a výšku 87 metrov. Budova má rozlohu 8 400 m². Výstavba prebiehala v období júl 2006 až máj 2008. Europa Business Centre so spojeným Europa Shopping Center vyhrali v roku 2009 súťaž Stavba roka. Mária Brichtová, prezidentka Združenia pre rozvoj slovenskej architektúry a stavebníctva - ABF Slovakia o stavbe povedala: "Vyhralo skutočne nádherné dielo. Konštrukčne odvážne, citlivo riešené, decentne farebné. Krásna a moderná dominanta mesta na Hrone." Na jeseň 2012 bola budova predaná nemenovanej, ale údajne slovenskej spoločnosti.
Europalace je polyfunkčná budova, tiež komerčne ponúkajúca rezidentné bytové bývanie. V dobe dokončenia šlo o druhú najvyššiu budovu v Žiline. Nachádza sa na sídlisku Vlčince, na ulici Vysokoškolákov, z opačnej strany je Obchodná ulica.
Európska vegetariánska únia (skratka EVU) je zastrešujúca organizácia pre vegetariánske spoločnosti v Európe. Pracuje v oblastiach týkajúcich sa vegetariánstva, výživy, zdravia, ochrany spotrebiteľa a vystupuje v kampaniach proti svetovému hladu, právach zvierat a ekológii.
Európsky mechanizmus pre stabilitu (neoficiálne preklady: Európsky stabilizačný mechanizmus, Európsky mechanizmus stability; neformálne: euroval 2, trvalý/permanentný euroval, trvalý/permanentný európsky záchranný mechanizmus, trvalý/permanentný záchranný mechanizmus eurozóny; slov. skratka EMS; angl. European Stability Mechanism, skr. ESM) je stály krízový mechanizmus na zabezpečenie finančnej stability eurozóny ako celku, ktorý sa má aktivovať v nevyhnutných prípadoch od roku 2013. Bol založený zmluvou podpísanou členskými štátmi eurozóny 11. júla 2011, ktorá by mala byť ratifikovaná do konca roka 2012. EMS nahradí súčasný Európsky nástroj finančnej stability a európsky finančný stabilizačný mechanizmus, teda tzv. euroval 1.
Európsky nástroj finančnej stability alebo menej často Európsky finančný stabilizačný nástroj alebo Euroval (neoficiálne preklady: Európsky finančný stabilizačný fond, Európsky fond finančnej stability, Zariadenie pre európsku finančnú stabilitu, Európsky finančný stabilizačný rámec, nesprávne (lebo ide o inú organizáciu) Európsky finančný stabilizačný mechanizmus; slov. skratka ENFS; angl. European Financial Stability Facility, skr. EFSF) je účelovo založený subjekt (angl. special purpose vehicle), presnejšie akciová spoločnosť podľa luxemburského práva, založený 16 členskými štátmi eurozóny v júni 2010. Jeho účelom je najmä - za účasti MMF - vydávať dlhopisy (teda požičiavať si peniaze na kapitálovom trhu), za ktoré ručia členské štáty eurozóny do celkovej výšky 780 (predtým 440) miliárd EUR, a takto požičané peniaze poskytovať ako pôžičky členským štátom eurozóny, ktoré sú v ťažkostiach. Spolu s európskym finančným stabilizačným mechanizmom tvorí tzv. euroval 1.
Eurotower je výšková budova v chorvátskom hlavnom meste Záhreb v priesečnici ulíc Vukovarska a Lučićeva na juhozápadnom konci. Postavená bola v roku 2006, má 26 poschodí a vysoká je 97,8 m.
Evanjelický kostol je najmladšou sakrálnou stavbou v bratislavskej mestskej časti Rusovce. Stojí na Maďarskej ulici, blízko miestneho úradu ako aj väčšieho kostola Márie Magdalény.
EVO1 je model jednočlánkovej, plne nízkopodlažnej električky vyrábanej alianciou TW Team. Prvý prototyp sa začal vyrábať koncom roka 2014 v dielňach Dopravného podniku Praha, predstavený novinárom bol v júni 2015. Do budúcnosti sa predpokladá, že električka nájde využitie predovšetkým v českých mestách. Električka jazdí predovšetkým na škúšobných jazdách v Prahe pod označením 0033.
Evolucionistická etika je smer v etike založený Herbertom Spencerom, ktorý v 20. stor. rozvíjajú Julian Sorell Huxley, Charles Waddington, Edwin Holt, R. Gerard, Pierre Teilhard de Chardin a ďalší, a podľa ktorého sa morálne správanie človeka chápe ako funkcia prispôsobovania sa prostrediu. Za kritérium mravnosti pokladá evolúciu zahrnujúcu celú organickú prírodu: to, čo podporuje tuto evolúciu, je dobro, to, čo pôsobí proti nej, je zlo.
Evolucionizmus je názor, že vývoj je všeobecná a základná tendencia. Evolucionizmus sa rozvinul najmä v súvislosti s Darwinovou vývojovou teóriou. Evolucionizmus zasiahol množstvo prírodoných vied a spoločenských vied.
Evolučný emergentizmus alebo teória emergentnej evolúcie (lat. emergere znamená objavovať sa, vynárať sa, vychádzať na povrch) je smer súčasnej filozofie, ktorý sa rozšíril v anglickej a americkej filozofii v prvej tretine 20. storočia. Podľa emergentistov sa vývoj odohráva v logicky nerekonštruovateľných aktoch (náhlych skokoch). Zakladateľom evolučného emergentizmu bol Samuel Alexander.
Ewood Park je futbalový štadión nachádzajúci sa v Blackburne a je domovom futbalového klubu Blackburn Rovers. Štadión má kapacitu 31 367 miest.
Excentricita dráhy alebo výstrednosť je je jedným z elementov dráhy, opisujúcich pohyb kozmického telesa (prirodzeného, napr. planéty, kométy a pod. alebo umelého) v kozmickom priestore. Vyjadruje kruhovosť resp. nekruhovosť dráhy napr. planéty alebo kométy.
Existenciálna analýza je metóda analýzy osobnosti v celej šírke a jedinečnosti jej existencie. Jej autorom v oblasti psychológie je Ludwig Binswanger, ktorý vychádza z tézy, že skutočné bytie osobnosti je výsledkom jej ponorenia sa do seba s cieľom zvoliť si životný plán, ktorý nezávisí od nijakých vonkajších činiteľov.
Explózia alebo výbuch je veľká a prudká exotermická reakcia, ktorá prebieha rýchlejšie ako môže okolie energiu z výbuchu spotrebovať. Pri explózii nastáva veľmi veľké uvoľnenie tepla a energie. Výbuchy sa rôzne využívajú – na štiepenie hornín v lomoch, vo vojenstve na deštrukciu armády alebo budov, pre fyzikálne alebo chemické výskumy a pod. Praktizujú sa aj tzv. mikroexplózie, známe je odpaľovanie cievnych blokov v akútnych prípadoch určitými liekmi pôsobiacimi ako výbušniny (kvôli usadenému vápniku vytvorenému cholesterolom).
Expo Aréna (často písané aj ako €XPO ARENA) je multifunkčná hala v Bratislave, v mestskej časti Petržalka, v areáli najväčšieho bratislavského výstavného komplexu Incheba. Nachádza sa na východnom okraji komplexu, v blízkosti Petržalského korza a komunikácie Panónska cesta pri napojení na estakádu Nového mosta južne od Viedenskej cesty.
Expozícia alebo osvit je vo fotografii dej osvitu svetlocitlivej záznamovej vrstvy; označuje aj celkové množstvo svetla, ktoré je na expozíciu potrebné.
Extáza je (zdanlivé) prekročenie poznávacích schopností, ktoré umozňuje priame, vyššie poznanie zmazaním hranice medzi subjektom a objektom poznania.
Exteriér označuje vonkajší vzhľad, časť, priestor alebo tvar nejakého objektu, najčastejšie stavby. Používa sa najmä v spojení s architektúrou. Je antonymom k slovu interiér.
Extrakcia je separačná metóda založená na rozličnej rozpustnosti látky v dvoch rôznych, navzájom nemiešateľných kvapalinách, ktoré sa v oddeľovacom lieviku používanom na extrakciu oddelia do dvoch vrstiev (fáz) na základe Archimedovho zákona podľa ich hustoty: horná fáza má vždy menšiu hustotu ako dolná fáza. V bežnom usporiadaní sa používa vodná fáza (polárna) a organická fáza (nepolárna). S výnimkou chlórovaných rozpúšťadiel (tetrachlórmetán ρ = 1,594 g/ml, chloroform ρ = 1,492 g/ml, dichlómetán ρ = 1,325 g/ml), ktoré tvoria spodnú vrstvu, majú ostatné rozpúšťadlá nižšiu hustotu ako voda (ρ = 1,000 g/ml), preto organická fáza u ostatných rozpúšťadiel tvorí hornú vrstvu.
Extrémne ultrafialové žiarenie (angl. extreme ultraviolet, EUV) je zložka elektromagnetického spektra s vlnovými dĺžkami cca od 10 do 100 nm.
Ezoterický (gr.) je vnútorný, zameraný dovnútra; napísaný pre vnútornú potrebu a nezamýšľaný na uverejnenie; zrozumiteľný a určený len pre zasvätených. Opak: exoterický.
Fabión alebo fabiónová rímsa (franc. fabion) je zaoblený alebo vyžľabený či rôzne profilovaný prechod medzi stenou a stropom miestnosti s oblým profilom (respektíve v tvare štvrťkruhu). Hmota fabiónu je tvorená omietkou, vnútorná výstuž je z trstiny alebo dreva. Ak je zaoblenie fabiónu odstupňované hovoríme o fabiónovej rímse.
Faktorizácia alebo rozklad na činitele je v matematike a jej aplikáciách problém rozloženia čísla na súčin menších čísel, v najbežnejšej podobe je to rozklad celého čísla na súčin prvočísel. Napríklad číslo 15 je možné zapísať ako súčin 3 ⋅ 5. Všeobecnejšie je možné rozkladať aj iné algebrické objekty, napríklad polynóm druhého stupňa x² − 4 je možné vyjadriť ako súčin dvoch polynómov prvého stupňa (x − 2)(x + 2).
Faraónova mastaba (arab. مصطبة الفرعون – Mistaba al-fir’awn ) alebo Šepseskafova hrobka alebo Šepseskafova mastaba je staroveká hrobka pri južnej Sakkáre v Egypte, ktorá patrila panovníkovi 4. dynastie Šepseskafovi (2472–2467 pred Kr.). V literatúre sa uvádza aj ako Mastaba el-Faraun, Mastabat el-Faraun alebo Mastabat Faraun.
Farba je vnútorné kvantové číslo, vlastnosť kvarkov a gluónov, ktorá sa týka silnej interakcie v rámci kvantovej chromodynamiky (QCD).
Farmaceutická chémia je odbor farmácie, ktorý kladie aj dôraz na pacientovo-orientovanú farmaceutickú starostlivosť a farmaceuta ako liečebného konzultanta.
Fatalizmus (lat.) je koncepcia, podľa ktorej všetky procesy vo svete sú podriadené nevyhnutnosti, ktorá nenecháva miesto pre slobodu, tvorbu; všetko je od prapočiatku predurčené.
Fax alebo telefax (skratka slova faksimile; staršie názvy byrofax, postfax, faksimilné zariadenie) je zariadenie používané na faksimile, teda na prenos kópií dokumentov pomocou bežnej telefónnej siete. Fax prenáša čiernobiele strany v rozlíšení 100 × 200 alebo 200 × 200 bodov na palec (dpi). Prenosová rýchlosť je 14,4 kilobitov za sekundu (kbit/s) alebo viac.
Fázový diagram je diagram, ktorý zachytáva, v akých fázach sa nachádza skúmaná látka v rovnováhe pri rôznych podmienkach (tlak, teplota, magnetická indukcia a podobne). Pri zmenách fázy dochádza k fázovému prechodu. Používa sa vo fyzikálnej chémii, štatistickej fyzike a všeobecne pri skúmaní vlastností materiálov.
FCA US LLC je americký výrobca automobilov. Od roku 1998 do 2007 bol Chrysler a jeho dcérske spoločnosti súčasťou nemeckej DaimlerChrysler (teraz Daimler AG). Pod DaimlerChrysler sa spoločnosť nazývala DaimlerChrysler Motors Company LLC.
Federal Reserve Bank Building je mrakodrap v Bostone. Stojí na ulici Atlantic Avenue. Má 32 poschodí a s výškou 187 metrov je 3. najvyššou budovou mesta. Bol dokončený v roku 1976 podľa projektu firmy The Stubbins Associates, Inc.
Fermium (lat. fermium) je chemický prvok v Periodickej tabuľke prvkov, ktorý má značku Fm a protónové číslo 100. Je 12. člen z radu aktinoidov, 8. transurán, silno rádioaktívny kovový chemický prvok pripravovaný umelo ožarovaním jadier plutónia.
Ferrari je talianska automobilová značka, ktorá sa preslávila predovšetkým svojimi športovými automobilmi a účasťou na automobilových pretekoch (v počiatkoch predovšetkým v pretekoch Formuly 1). Firmu založil bývalý automobilový pretekár Enzo Ferrari, dnes je Ferrari súčasťou koncernu Fiat. Sídli v talianskom meste Maranello. V roku 2005 dosahovala produkcia takmer 5000 vozov.
Feteasca regala (iné názvy: Fetească regală, Pesecká leáňka, Pesecká leánka, ostatné názvy pozri nižšie; rum. Fetească Regală) je rumunská biela muštová odroda viniča hroznorodého.
Feynmanov diagram predstavuje grafickú reprezentáciu výpočtov daných fyzikálnych veličín (ako napríklad účinný prierez) v rámci kvantovej poruchovej teórie. Sú pomenované podľa Richarda Feynmana, ktorý ich zaviedol v roku 1948, a nachádzajú široké uplatnenie v časticovej fyzike (QED, QCD), štatistickej fyzike a mnohých ďalších oblastiach.
Fidžijský dolár (FJD) je mena používaná na Fidži od roku 1969. Obvykle je skratka tejto meny symbol dolára - $, alebo alternatívne aj FJ$, aby sa predchádzalo iným dolárovým bankovkám. Jeden fidžijský dolár má 100 centov.
Filipínci sú ázijským národom, hovoriacim po filipínsky a po anglicky. V domovskej krajine na Filipínach ich žije 88 miliónov, v Spojených štátoch 3 milióny, v Saudskej Arábii milión, v Malajzii 850 tisíc, v Japonsku 450 tisíc a v Kanade 400 tisíc.
Filipínske peso (filip. piso; ISO 4217 kód PHP; numerický kód 608; značka ₱) je zákonné platidlo Filipín. Názov peso si filipínska mena zachovala z dôb, keď boli Filipíny súčasťou španielskej koloniálnej ríše a peso bolo menou v rôznych španielskych kolóniách. Slovo peso v španielčine znamená váha.
Filozofia ducha je súčasť Hegelovej filozofie, ktorá nasleduje po filozofia prírody a uzatvára systém filozofie. Filozofia ducha zahrňuje filozofiu subjektívneho ducha, filozofiu objektívneho ducha a filozofiu absolútneho ducha.
Filozofia príhod alebo filozofia udalostí alebo filozofia príbehov alebo naratívna fenomenológia (nem. Philosophie der Geschichten alebo Geschichtenphilosophie) je filozofia nemeckého mysliteľa Wilhelma Schappa, podľa ktorej je človek a jeho miesto vo svete príbehovo (príhodovo, udalostne) štruktúrované; príbehovosť je najzákladnejšou vlastnosťou ľubovoľnej entity. Všetko, k čomu pristupujeme, i k nám samým a všetko čo je v nás samých, už nachádzame zapletené do príbehov, už nachádzame ako to, čo má alebo malo svoj príbeh. Príbeh, príhoda je prefenomén, praútvar, to posledné či prvé, s čím sa stretávame. Nejde tu teda iba o príhody/príbehy, o ktorých sa rozpráva medzi ľuďmi, ktoré opisujú historici, ktoré líčia romány, rozprávky, divadelné predstavenia, filmy, náboženské mýty atď. Okrem týchto cudzích pribehov máme svoje vlastné príbehy/príhody, do ktorých sme pohrúžení, keď bdieme, snívame alebo sme opojení. Schappova filozofia príhod/príbehov chápe príbehovosť/príhodovosť ako všeobsahujúci superexistenciál, ako bytie zapletené do príbehov (das In-Geschichten-verstrikt-sein). Príbeh je spojením nekonečného počtu existenciálií alebo životných podôb/foriem, ktoré sa navzájom kvalifikujú, ktoré interkorelujú a v nijakom prípade sa umelo nedajú od seba oddeliť.
Filozofická činnosť je činnostná stránka filozofie, generovanie filozofických významových útvarov a manipulovanie s nimi v procese filozofovania.
Filozofická kritika je podobná lekárskemu umeniu: lieči a oslobodzuje myslenie od chorôb, ktoré mu spôsobila metafyzická špekulácia (Wittgenstein).
Filozofická logika je logika použitá pri skúmaní filozofických problémov, napr. v analytickej filozofii; logika zameraná na analýzu prirodzeného jazyka.
Filozofická otázka je formulácia, vyjadrenie filozofického problému alebo jeho časti. Každou filozofickou otázkou sa vždy už explicitne alebo implicitne pýtame na človeka a na jeho unikajúcnosť, transhorizontovú realitu.
Filozofická práca je „rovnako ako všestranná práca architektova - skôr práca na sebe, na vlastnom názore, na tom, ako človek vidí veci (a čo od nich požaduje).“
Filozofická problematika je súbor filozofických problémov. Filozofická problematika je jeden z najdôležitejších významových útvarov, pomocou ktorého definujeme špecifikum toho ktorého filozofického učenia, školy, smeru.
Filozofická reflexia je reflexia, v ktorej intervenujú filozofické kategórie a ktorej produktom sú filozofické významové útvary. Každá filozofická reflexia je zároveň sebareflexia.
Filozofická téma je prvé zachytenie istého úseku skutočnosti v podobe globálneho filozofického významového útvaru, v úvahách o ktorom a rozvíjaním ktorého sa tvoria filozofické významové útvary vyjadrované vo filozofickom texte. Filozofická téma púta pozornosť filozofa počas celej jeho ďalšej práce, číže počas filozofovania.
Filozofická tematika je súbor filozofických tém. Filozofická tematika určuje podstatným spôsobom špecifikum toho ktorého filozofického učenia, školy, smeru.
Filozofická tematizácia je premieňanie istého úseku skutočnosti, nejakej entity alebo entít na filozofickú tému. Filozofická tematizácia je jedna z hlavných etáp alebo operácií filozofovania, jeho prvý alebo základný krok, na ktorý nadväzujú ďalšie etapy (operácie), ako filozofická práca s témou či témami (filozofická tematická práca), analýza a syntéza, filozofická problematizácia, filozofická (syn)kritika, textácia výsledkov filozofovania (utvorenie filozofického textu).
Filozofická teória je filozofický významový útvar, ako napríklad Aristotelova metafyzika alebo Kantova transcendentálna filozofia, ktoré sú neempirické teórie empirického.
Filozofická viera (podľa K. Jaspersa) je viera utvárajúca sa na základe skúsenosti transcendencie, ktorá dovoľuje rozšifrovať šifry (32) transcendencie. Filozofická viera umožňuje utvárať svoj život voľbou napriek radikálnej konečnosti človeka.
Filozofické tvrdenie je tvrdenie o niektorom univerzálnom aspekte miesta človeka vo svete, pričom explicitne alebo implicitne obsahuje znalosť o unikajúcne. Filozofické tvrdenie je dôležitá filozoféma.
Filozofické učenie je jedna zo základných filozofém alebo jeden zo základných filozofických významových útvarov, ktoré sú predmetom dejín filozofie.
Filozofický motív je opakujúci sa, typický, hybný významový útvar, ktorý (často v príznačnom spojení s inými motívmi) podnecuje alebo priťahuje a charakterizuje filozofické myslenie. Tak napríklad J. Habermas uvádza štyri filozofické motívy (motív postmetafyzického myslenia, lingvistického obratu, situovania rozumu a prekonávania logocentrizmu) ako základné charakteristické črty a podnety filozofovania v 20. storočí, pričom podotýka, že tieto motívy otvorili nielen nové výhľady, ale i nové zaslepenosti. Napríklad ligvistický obrat na jednej strane postavil filozofovanie na pevnejší metodický základ a umožnil mu vymaniť sa z apórií teórií vedomia, no na druhej strane umožnil, aby sa vyvinulo ontologické chápanie jazyka, ktoré izolovalo svetoodhaľujúcu funkciu jazyka od vnútrosvetských procesov učenia sa a povýšilo obmeny jazykových obrazov na originálne básnenie.
Filozofický pojem je filozofický významový útvar (re)konštituovaný v procese filozofickej reflexie bytia človeka vo svete. Jeho podstatnými konštituentami sú výsledky filozofickej (seba)reflexie transhorizontovej reality, čiže filozofický pojem je vždy zároveň spoluuvedomovaním si unikajúcna. Za hlavný druh filozofických pojmov možno považovať filozofické kategórie.
Filozofický poznatok je kognitívny významový útvar vygenerovaný a rekreovaný filozofiou, napr. filozofický pojem, filozofická kategória, atď.
Filozofický problém je jeden zo základných významových útvarov, z ktorých vyrastá určitá filozofická koncepcia alebo skupina filozofických koncepcií. Súborom filozofických problémov je filozofická problematika.
Filozofický program je významový filozofický útvar, ktorý vzniká spontánne alebo zámerne v rámci práce filozofa, ako viac alebo menej určitá predstava o zámeroch ďalšieho filozofovania. Príkladom textu, ktorý vyjadruje filozofický program, je Husserlov článok „Filozofia ako prísna veda“.
Filozofický systém je sústava filozofických významových útvarov usporiadaná podľa istého princípu alebo princípov; filozoféma, ktorá sa dotvára v období helenistickej filozofie.
Filozofický text je forma vyjadrenia filozofických významových útvarov. Filozofický text možno čítať a písať sekvenčne a nesekvenčne. Nesekvenčné čítanie a písanie filozofických textov umožňuje filozofická hypertextová encyklopédia.
Filozofovanie je vykonávanie filozofickej činnosti. K základným hybným silám každého filozofovania patrí túžba po vedení a pochybovanie. Súbor pravidiel a postupov filozofovania je charakteristikou filozofických metód.
Filtrácia je metóda na oddeľovanie nerozpustných tuhých látok od kvapalín alebo plynov na základe rozdielnej veľkosti častíc. Suspenzia sa prelieva cez filter (filtračný papier, sito...), pričom tekutina (filtrát) pretečie a filtračný zvyšok ostane na filtri.
Finančná inštitúcia je spoločenská inštitúcia, ktorej hlavnou úlohou je sprostredkúvanie finančných transakcií medzi dlžníkmi a veriteľmi; v tomto zmysle možno finančnú inštitúciu chápať ako finančného sprostredkovateľa.
Finančná skupina je skupina, do ktorej patria viacerí kapitálovo silní jednotlivci, príslušníci finančnej oligarchie, ako aj určité podniky, koncerny alebo trusty; vytvára sa na určitý čas alebo natrvalo pod vedením niektorej veľkobanky, v ktorej má rozhodujúce postavenie kapitálovo najsilnejší člen (prípadne rodina), alebo pod vedením konzorcia; medzi jednotlivými členmi finančnej skupiny jestvujú obyčajne vzťahy personálnych únií.
Finančná sústava je sústava finančných vzťahov vznikajúcich pri tvorbe a rozdeľovaní spoločenského produktu; pozostáva zo zdrojov na krytie štátnych finančných potrieb a zahrnuje príjmy, najmä daňové, ako aj prostriedky zo štátnych pôžičiek a iných zdrojov úveru a v niektorých prípadoch aj z inflačného výdaja obeživa
Finančná transakcia alebo peňažná transakcia je vzájomne súvisiaca zmena stavu financií dvoch fyzických alebo právnických osôb, najmä rozsiahly bankový obchod alebo peňažný obchod. Príkladom je nákup alebo úver.
Finančná veda je súborný vedný odbor, ktorý teoreticky skúma ekonomiku štátnych financií a rozdelenie daňového bremena, finančné právo, finančnú matematiku, finančnú štatistiku a dejiny finančných sústav; ekonomika financií, ktorá teoreticky skúma spôsoby obstarávania a používania štátnych finančných prostriedkov na plnenie úloh štátu, najmä vydržovanie úradníckeho aparátu, armády a pod., ovplyvňovanie konjunktúry opatreniami finančnej politiky.
Finančný vzťah je tovarovo-peňažný vzťah vytvárajúci sa v procese rozdeľovania úhrnného spoločenského produktu, najmä jeho hlavnej časti, národného dôchodku; v podmienkach tovarového hospodárstva vedie tvorba a rozdeľovanie peňažných prostriedkov k rozdeľovaniu výrobkov a materiálnych služieb v proporciách vyznačených pohybom peňazí, t. j. cez financie.
Fiškálna politika je verejná finančná politika sledujúca ciele konjunktúrnej politiky. Akýmsi „opakom“ fiškálnej politiky je menová politika.
Flatiron Building alebo Fuller Building je výšková budova na Manhattane v New Yorku. Bola dokončená v roku 1902 a v tom čase to bola jedna z najvyšších budov v meste. Nachádza sa na Piatej Avenue číslo 175 na trojuholníkovom ostrovčeku na 23. ulici a Broadway oproti Madison Square. Má výšku 87 metrov a 22 poschodí.
Fleróvium (lat. flerovium) je chemický prvok v Periodickej tabuľke prvkov, ktorý má značku Fl a protónové číslo 114. Je to transurán a transaktinoid. Je rádioaktívny. Predtým bol prvok dočasne pomenovaný ako ununquadium.
Flexná krivosť čiary je derivácia jednotkového tangenciálneho vektora podľa dĺžky oblúka čiary. Je to vektorová veličina, úmerná zmene smeru tangenciálneho vektora pozdĺž čiary. Je vždy kolmá na jeho nositeľku. Leží v smere hlavnej normály čiary a je orientovaná ku stredu krivosti čiary.
Flora Olomouc je medzinárodná záhradnická výstava, ktorú v Olomouci každoročne usporadúva spoločnosť Výstavisko Flora Olomouc. Každý rok je výstava otvorená v troch termínoch – etapách: na jar, na konci leta a a na jeseň. Na výstave sa podieľa aj Český záhradkársky zväz, Zväz kvetinárov a floristov Českej republiky a Zväz škôlkarov Českej republiky.
Floristika je odvetvie botaniky skúmajúce kvetenu (flóru) určitého územia. Hlavnou náplňou floristiky je zber, určovanie, opis a dokumentácia rastlín daného územia.
Fluoreskamín je spirozlúčenina, ktorú možno použiť na detekciu amínov, aminokyselín a peptidov. Táto zlúčenina nefluoreskuje, ale reaguje s primárnymi amínmi za vzniku fluoreskujúceho produktu, čo znamená, že táto zlúčenina je fluorogénna. Pomocou fluoreskamínu možno detegovať bielkoviny v celkovom množstve 1-100 µg a niekedy dokonca už 10 pg. Po naviazaní na bielkovinu je excitačná vlnová dĺžka 381 nm (blízke ultrafialové žiarenie) a emisná vlnová dĺžka je 470 nm (modrá). Použitie fluoreskamínu však vyžaduje jeho veľký nadbytok a problémom je i rýchla hydrolýza. Medzi jeho alternatívny na stanovenie bielkovín patria orto-ftalaldehyd (OPA), Ellmanovo činidlo alebo epikokonón.
Foliácia v geológii je popisné (negenetické) označenie rovnobežných štruktúrnych plôch, ktoré prestupujú celou horninou (sú penetratívne). Zahŕňajú viacero typov nehomogenít spôsobených prednostnou orientáciou minerálov, väčšinou fylosilikátov.
Fontána Di Trevi je najznámejšia fontána v Ríme. Nachádza sa na Piazza di Trevi asi 250 metrov na sever od Piazza Colonna a dotvára priečelie paláca Poli, ktorý akoby vyrastal zo skál.
Fontána je umelo vytvorený exteriérový architektonický prvok, ktorého hlavnou súčasťou je prúd vody, zvyčajne v spojení s iným umeleckým dielom (socha, plastika, ...), resp. podstavcom.
Ford Thunderbird je športový automobil vyrábaný Ford Motor Company, ktorý sa neskôr pretransformoval na luxusnejšiu alternatívu k Mustangu. Pôvodne mal byť konkurenciou pre Chevrolet Corvette. Prvýkrát bol predstavený v roku 1955.
Formosa sencha je lisovaný zelený čaj - čajové lístky sú zrolované do tvaru paličiek. Čaj sa zbiera vo vysokohorskej oblasti provincie Formosa Sencha.
Fosforescencia je luminiscencia, ktorá na rozdiel od fluorescencie trvá dlhšie i po dokončení excitácie (nad 10^-8 s, niekedy až niekoľko dní). Pri fosforescencii sa vzbudené atómy alebo molekuly dostanú najskôr nežiarivým prechodom do nestabilného energetického stavu, v ktorom môžu zotrvať niekoľko hodín až dní, a po získaní ďalšej energie prejdú do normálneho vzbudeného a z neho priamo do základného energetického stavu.
Fotodióda je polovodičový prvok - dióda - určený predovšetkým pre detekciu zmien svetla a premenu svetla na elektrický prúd/napätie.
Fotograf alebo fotografista je osoba, ktorá zaznamenáva obrazy pomocou fotoaparátu na médium (napr. kinofilm, pamäťové karty atď.). Pre fotografa môže byť fotografovanie povolaním i koníčkom, preto možno fotografov deliť na profesionálnych a amatérskych.
Fotografický objektív je optický objektív alebo sústava šošoviek použitá v spojení s telom fotoaparátu a mechanizmom tvoriacim obrázky objektov buď na fotografickom filme alebo na inom médiu schopnom uchovať obraz chemicky alebo elektronicky.
Fotografika je výtvarná fotografická technika, ktorá osobitným (kontrastným) spôsobom vyhotovovania negatívu i pozitívu potláča alebo vynecháva nepodstatné časti obrazu. Ako fotografika sa označuje aj obraz (bez poltónov) zhotovený touto technikou.
Fotografovanie lietadiel (angl. aviation photography, pozor na zámenu s leteckým fotografovaním) je fotografovanie lietadiel v lete alebo na zemi. Podobne ako iné špecializácie vo fotografii vyžaduje fotografovanie lietadiel znalosti zvláštnych techník a lietadiel, aby mohla byť vykonávané správne. Existuje viacero typov fotografovania lietadiel, napr. vzduch-vzduch, zem-vzduch atď..
Fototranzistor je druh polovodičového fotodetektora, konštrukciou zhodný s bežným bipolárnym tranzistorom. Využíva rovnako ako fotodióda vnútorný fotoelektrický jav, vďaka ktorému sa generujú nosiče náboja pri osvetlení. Podstatná je generácia nosičov náboja v báze tranzistora, vďaka čomu nastáva zosilňovací jav rovnako ako u bežného použitia tranzistora. Vďaka tomuto je citlivosť fototranzistora pri rovnakej ploche väčšia ako u fotodiódy, avšak iné parametre (najmä rýchlosť, ale aj šumové parametre) sú horšie.
Francúzi (po francúzsky Français) sú potomkovia keltských a ligurských kmeňov, ktoré osídlili územie medzi Rýnom a prielivom La Manche už v priebehu 2. – 1. tisícročia pred Kr. Na juhu krajiny žijú najmä potomkovia Grékov a starovekých Italov.
Franklin Center, známy aj ako AT&T Corporate Center je 5. najvyšší mrakodrap v Chicagu v štáte Illinois USA a 12. najvyšší v USA. Celková výška je 307, výška po strechu 270 m, má 60 nadzemných a dve podzemné poschodia. Stavba bola uskutočnená v rokoch 1986 – 1989 podľa návrhu architektonickej firmy Skidmore, Owings and Merrill. Celkovo táto budova ponúka 158 000 m² maloobchodných a kancelárskych priestorov.
Frézovanie je mechanické obrábanie materiálu frézami na frézovačke. Frézovanie je spôsob mechanického trieskového obrábania, pri ktorom hlavný rezný pohyb je rotačný pohyb frézy a nositeľom posuvu je obrobok.
Frontón je architektonický prvok klasickej rádovej architektúry. Je to štítový nadstavec, umiestnený väčšinou nad oknom alebo portálom (častý v klasicizme).
Froudeho číslo je podobnostné číslo, ktoré sa používa pri skúmaní prostredí s vyššou hustotou, keď prebiehajúce javy ovplyvňuje gravitácia. Pomenované je po Williamovi Froudeovi a označuje sa Fr.
Frutariánstvo je forma vegánstva, pri ktorej sa konzumujú výlučne iba plody rastlín. Plodmi frutariáni označujú reprodukčné časti rastlín, ktoré obsahujú šťavňatú dužinu. Frutariáni konzumujú ovocie, orechy a semená zeleninu, obilniny a žiadne živočíšne produkty.
Fukulóza alebo 6-deoxytagatóza je ketohexózový deoxycukor. Fukulóza vzniká v metabolizme sacharidov. L-Fukulóza vzniká z L-fukózy pôsobením L-fukózaizomerázy a ďalej sa premieňa na L-fukulóza-1-fosfát pôsobením L-fukulokinázy.
Fulham Railway Bridge (alebo Putney Railway Bridge) je most londýnskeho metra cez rieku Temža spájajúci Fulham v mestskej časti Hammersmith and Fulham a Putney v mestskej časti Wandsworth. Tento most a neďaleký Kew Railway Bridge sú jedinými dvomi mostami metra cez Temžu.
Funkcionál je matematický koncept definovaný ako zobrazenie z množiny vektorov daného vektorového priestoru do množiny jeho skalárov. Názov funkcionál pochádza zo skutočnosti, že spočiatku boli študované predovšetkým funkcionály na vektorových priestoroch funkcií. Funkcionál bol teda chápaný ako zobrazenie priraďujúce funkciám čísla.
Furmint je odroda viniča hroznorodého registrovaná na území Slovenska od roku 1952, ktorej pestovanie je povolené vo vinohradníckej oblasti Tokaj.
Fürstenberský palác je pôvodne renesančná stavba v Prahe na Malej Strane. Je chránený ako kultúrna pamiatka a jeho adresa je Valdštejnská 8.
Fúzie a akvizície alebo zlúčenia, splynutia a akvizície alebo splynutia a zlúčenia (angl. mergers and acquisitions, skrátene M&A) je súhrnné (nie presne vymedzené) označenie transakcií súvisiacich s cieleným nadobúdaním a zlučovaním pôvodne samostatných podnikov, ako aj názov príslušného odboru a aspektu podnikových financií, manažmentu a podnikovej stratégie.
Fyksesund bru je cestný visutý most premosťujúci úžinu Fyksesund pri dedine Fykse v obci Kvam v nórskom kraji Hordaland. Je tretím najstarším dodnes existujúcim cestným visutým mostom v krajine (po mostoch Mælen bru z roku 1935 a Nybrua z roku 1936).
Fyzikálna chémia je veda, zaoberajúca sa fyzikálnymi vlastnosťami chemických sústav a zákonitosťami, ktoré opisujú ich správanie sa. Zaoberá sa správaním hmoty na molekulárnej a atómovej úrovni a priebehom chemických reakcií.
Fyzikálna sústava alebo fyzikálny systém je súhrn fyzikálnych objektov (napr. častíc, telies, látok, hmotných bodov, elektrických prúdov a nábojov), ku ktorým sa pristupuje ako k celku, ktoré sa skúmajú pomocou fyzikálnych metód, ktoré sú spravidla v nejakej interakcii, a ktoré sa chápu tak, že sú buď vo vzájomnom vzťahu so zvyšným svetom alebo sú od neho oddelené.
Fyzikálny dej alebo fyzikálny proces je fyzikálny jav, ktorý sa premieňa v čase; ako napríklad šírenie (vlnenie, žiarenie, šírenie polí, šírenie častíc, röntgenové žiarenie, žiarenie alfa, žiarenie beta atd.) Fyzikálny dej, je dej, počas ktorého sa látky nemenia na iné látky. Mení sa len skupenstvo látok, alebo veľkosť častíc danej látky. Napr. topenie ľadu, roztápanie snehuliaka, krájanie chleba, trhanie papiera atď. Vo väčšine prípadov je tento dej vratný (látku dokážeme dostať do pôvodného stavu napr. pokrčený papier možno vystriekať).
Fyzikálny jav je jav, ktorý je predmetom skúmania vo fyzike. Fyzikálne javy sa delia na fyzikálne stavy a fyzikálne deje. V klasickej mechanike prebieha všeobecne rôzne v rôznych sústavách súradníc.
Fyzikálny zákon je vzťah medzi fyzikálnymi veličinami odvodený z teórie a overený meraním. Je to vyjadrenie fyzikálnej zákonitosti.
Galeomorphii alebo Galea alebo Galeomorpha je nadrad žralokovidných drsnokožcov, ktorý zahŕňa 4 rady: Carcharhiniformes, Lamniformes, Orectolobiformes a heterodontotvaré (Heterodontiformes).
Galileiho transformácie sú transformačné rovnice umožňujúce pomocou súradníc x, y, z, t nejakej udalosti U v inerciálnej vzťažnej sústave S vyjadriť súradnice x', y', z', t' rovnakej udalosti v inej inerciálnej vzťažnej sústave S', ktorá sa vzhľadom na pôvodnú sústavu S pohybuje konštantnou rýchlosťou v.
Gálium (lat. Gallium) je chemický prvok v Periodickej tabuľke prvkov, ktorý má značku Ga a protónové číslo 31. Je to vzácny mäkký strieborný kov, krehký, pevný len pri nízkych teplotách. Po ortuti má najnižšiu teplotu topenia. Hlavné uplatnenie nachádza v elektronike, v polovodičoch, v optoelektronike, výkonovej elektronike a jej chladení.
Gálla alebo Gáli je mesto na Srí Lanke, ktoré sa nachádza približne 120 km od Kolomba. Leží v rovnomennom okrese v Južnej provincii, ktorá bola v roku 2004 zasiahnutá vlnou tsunami v dôsledku zemetrasenia v Indickom oceáne.
Garzoniera (niekedy písané garzónka) alebo garsoniérenka (z fr. garçonnièreš [garsonier] = byt starého mládenca/dievčenská izba) je buď všeobecne (veľmi veľmi) malý byt,alebo klietka obyčajne pre slobodných mládencov, alebo byt, ktorý má len jednu obytnú miestnosť spojenú s kuchyňou a ďalším príslušenstvom. V druhom prípade sa nedá označiť ako jednoizbový byt, lebo obývačka nie je oddelená stenou od kuchyne. Rozmery sa väčšinou pohybujú pod 30 m².
Gaussova eliminačná metóda je algoritmus na riešenie sústavy lineárnych rovníc, určovanie hodnosti matice a výpočet determinantu. Metóda transformuje sústavu rovníc do ekvivalentnej sústavy v trojuholníkovom tvare, z ktorej možno riešenie jednoducho spätne vypočítať.
Gaviál (lat. Gavialis) je jediný recentný rod z čeľade gaviálovité. Jediný druh tohto rodu je gaviál indický alebo gaviál gangeský (lat. Gavialis gangeticus). Je to kriticky ohrozený krokodíl, žijúci v Indii, kde je považovaný za posvätné zviera. O gaviálovi v širšom zmysle pozri nižšie.
Gekončík nočný (lat. Eublepharis macularius) je vďaka svojej nenáročnosti a mnohým farebným formám jedným z najčastejšie chovaných a veľmi obľúbeným obyvateľom terárií.
Gemerské pásmo je štruktúrna zóna Západných Karpát, zahrnuje hlavne gemerikum, tvoriace tzv. gemerické antiklinórium a na ňom nasunuté alebo priľahlé jednotky, ktoré tvorí hlavne meliatikum a časti turnaika, ako aj časť silicika presunutá na sever od rožňavskej línie. Silicikum v gemerskom pásme buduje podstatnú časť severogemerického synklinória, kde tvorí Stratenskú hornatinu a Galmus. V zjednodušených koncepciách stavby Západných Karpát je štruktúrne najvyšším pásmom alpínskej príkrovovej stavby. Obyčajne sa však južne od neho kladie ešte meliatske pásmo a ďalšie.
Generalife bol letný palác, slúžiaci pre potreby Nasrovcov, poslednej islamskej dynastie španielskeho Al-Andalusu. Palác s priľahlými záhradami bol postavený za vlády Muhammada III. (1302 - 1309). Výzdoba paláca pochádza z čias panovania sultána Isma'íla I. (1313 - 1324).
Generátor elektrického napätia je zariadenie, ktoré premieňa mechanickú prácu na elektrické napätie, všeobecne na princípe elektromagnetickej indukcie.
Geometrická metóda je axiomatická metóda prevzatá z antickej geometrie a používaná na zdôvodňovanie a vysvetľovanie filozofém. Prvý raz ju vo filozofii použil Spinoza v diele Etika, v ktorom najprv podáva definície a axiómy, a potom dokazuje teorémy, ktoré z nich vyplývajú. Uplatňovanie tejto metódy sa opieralo o predstavu sveta ako stroja podliehajúceho zákonom mechaniky a geometrie.
Geomorfologické členenie povrchu Zeme je systematické a hierarchické usporiadanie geomorfologických celkov (pohoria, vrchoviny, nížiny) na základe ich geomorfologickej príbuznosti a blízkosti. Je to druh fyzickogeografického členenia povrchu Zeme.
Georadar alebo GPR (z ang. Ground Penetrating Radar) je geofyzikálna metóda využívajúca radarové impulzy na zmapovanie obsahu pod povrchom. GPR vysiela do zeme vysokofrekvenčné rádiové vlny. Keď tieto narazia na prekážku s inými vodivostnými vlastnosťami ako okolie, prijímacia anténa zaznamená zmenu v odrazenom signále. Metóda môže byt použitá v rôznych prostrediach napr. v skale, hline, ľade, vode či v betóne, pričom môže detegovať objekty, ako aj štruktúrne zmeny materiálu (napr. diery či trhliny).
Geotechnický monitoring je chápaný ako kontrola stavu zosuvu v čase. Jeho činnosťou sa zisťujú zvláštne zmeny rýchlostí pohybu zosuvu, zmeny geometrie a zmeny mechanických a fyzikálnych vlastností v zóne zosúvania. V prípade, že bol zosuv sanovaný, sleduje sa funkčnosť použitých sanačných prvkov a prípadná nutnosť ich údržby.
Gerbrandytoren (doslova Gerbrandyho veža) je 366,8 metrov vysoká "čiastočná veža" na okraji holandskej obce IJsselstein v provincii Utrecht. Je najvyššou svojho typu na svete. Stavba má najvyššiu anténu sveta.
Germáni sú príslušníci indoeurópskej skupiny kmeňov sídliacich v severnej, západnej a strednej Európe. Spomedzi týchto kmeňov sa sformovali dnešní Angličania, Flámi, Holanďania, Nemci, Islanďania, Faerčania, Nóri, Dáni a Švédi. Výrazom Germáni, ktorý pochádza z keltčiny sa označujú jazykovo príbuzné staroveké kmene doložené od železnej doby (od 6. storočia pred Kr.) na severe strednej Európy a v Škandinávii.
Getting Things Done (skratka GTD) je metóda osobného časového manažmentu a je jednou z metód manažmentu času. Jej autorom je David Allen, ktorý ju opísal v rovnomennej knihe. Tak "Getting Things Done," ako aj "GTD" sú chránené obchodné značky spoločnosti David Allen Company.
Gibraltárska libra (ISO 4217 GIP) je zákonné platidlo Gibraltáru. Jej kurz k anglickej libre je stanovený na 1:1, pričom na území Gibraltáru je možné platiť aj anglickou librou, naopak to možné nie je.
Glamour je fotografický žáner, v ktorom sú ľudia, najčastejšie ženy, vyobrazené tak, aby zvýrazňovali atraktívnosť a šarm. Aj keď u glamour portrétov väčšinou ide o obrázky skromnejšie odetých postáv, primárne nejde o dôraz na vyobrazenie poprsia, či genitálií objektu. Tento druh fotografií je zameraný na provokáciu, tajomno a zvádzanie (erotična a sexuálneho napätia) cieľových subjektov. Keďže pri výrobe snímok ide o dosiahnutie dôrazu na dokonalosť fotených modelov, sú pri nej používané vylepšovacie techniky od kozmetických úprav, manipulácie s osvetlením, v súčasnosti aj dodatočným zdokonaľovaním v grafických programoch (napr. Photoshop...).
Glossina (po slovensky: bodavka; zastarano alebo nevhodne: bodalka; staršie: pichavka alebo mucha; neformálne: glosína, mucha tse-tse, tse-tse mucha, tse-tse, staršie: cece) je rod dvojkrídleho hmyzu.
Gluón (značka g) je výmenná častica „tvoriaca“ (teda prenášajúca) silnú interakciu. Inými slovami: Kvantum silového poľa častíc (kvarkov) v kvantovej chromodynamike (čo je dnes akceptovaná teória na opis silnej interakcie).
Gnostické myslenie je podľa Letza je v najširšom zmysle slova myslenie, ktoré zbavilo historickú a telesnú skutočnosť obsahu a reálnej dejinnosti v mene interpretácie „v duchu a pravde“, vyprázdnilo obsah z pojmu ducha, uprednostnilo noetický prístup a racionálnu interpretáciu pred skutočnosťou integrálneho života s existenciálmi viery, nádeje a lásky, filozofiu substancializovalo natoľko, že ju dostalo do ostrého protikladu k vedám a znemožnilo, aby sa filozofické myslenie porozumelo ako myslenie evolučné a otvorené bytiu.
Goriuni (rus. Горюны – Goriuny, ukr. Горюны – Horiuny, biel. Гаруны – Haruny) sú málo zdokumentovaná etnická skupina, patriaca pod východných Slovanov. Žijú okolo východoukrajinského mesta Putyvľ, v Sumskej oblasti. Dialekt ruštiny, ktorý používajú Goriuni, má podobné znaky s bieloruštinou a ukrajinčinou.
Gotická katedrála je termín v architektúre, ktorý sa používa pre označenie konkrétneho typu veľkého kostola s chórovou ochodzou, vencom kaplniek a priečnou loďou. Nemusí byť katedrálou v užšom zmysle, t.j. sídlom biskupa.
Graf funkcie f alebo graf f je množina všetkých dvojíc (x, f(x)) (pričom x patrí do definičného oboru funkcie f) a/alebo grafické znázornenie týchto dvojíc (teda bodov) v súradnicovej sústave.
Gran Hotel Bali je mrakodrap v španielskom meste Benidorm. S výškou po strechu 186 m je druhou najvyššou budovou mesta, hneď po budove In Tempo.
Grand Central Terminal (GCT) – (známy aj ako Grand Central Station alebo jednoducho Grand Central) je železničná stanica na Manhattane v New Yorku. Je to najväčšia stanica sveta s celkovým počtom 44 nástupíšť, ktoré sú rozdelené do dvoch poschodí a obidve sú pod zemou. Je to konečná stanica na 42. ulici (42nd Street) a Park Avenue v centre Manhattanu v New Yorku.
Grande-Dixence je priehrada vo švajčiarskom meste Hérémence. Je vysoká 285 metrov, čím je treťou najvyššou na svete a najvyššou betónovou priehradnou hrádzou na svete. Priehradné jazero, Lac des Dix je veľké 4 km² a jeho objem je 400 miliónov m³. Najväčšia hĺbka jazera je 284 metrov. Priehrada bola postavená v rokoch 1953 - 1964.
Gravitačná hmotnosť (zriedkavo: tiažová hmotnosť, staršie: gravitačná hmota, tiažová hmota) je hmotnosť ako miera gravitačných vlastností hmotného objektu. Ide o jeden z dvoch možných konceptov definície pojmu hmotnosť, druhým je zotrvačná hmotnosť. Gravitačná hmotnosť je koncept hmotnosti vyskytujúci sa v Newtonovom gravitačnom zákone, kým zotrvačná hmotnosť je koncept hmotnosti vyskytujúci sa v druhom Newtonovom zákone. Experimentálne sa podarilo dokázať, že pomer gravitačnej hmotnosti a zotrvačnej hmotnosti je konštantný, a teda že pri správnej voľbe jednotiek je rovný 1, čo znamená že gravitačná hmotnosť = zotrvačná hmotnosť. Pozri aj článok hmotnosť.
Gray (značka Gy; Gy = J/kg) je jednotka dávky žiarenia. Udáva, koľko energie absorboval 1 kg látky, tkaniva alebo orgánu. Touto jednotkou možno vyjadriť aj celkovú dávku žiarenia absorbovanú telom človeka. Určitú dávku môže človek získať jednorazovo alebo v priebehu dlhšieho časového obdobia.
Grécky jogurt je jogurt, z ktorého bola procesom cedenia odstránená srvátka, čím si zachoval kyslú chuť. Tým sa dosiahla konzistencia medzi obyčajným jogurtom a syrom.
Green's Bridge je most v Kilkenny v Írsku, postavený v roku 1766. Bol navrhnutý architektom Georgeom Smithom. Most bol oficiálne otvorený 1766.
Grömlingovský palác alebo U kamenného stolu či U raka je rokokový palác v Prahe na Malej Strane. Je chránený ako kultúrna pamiatka a jeho adresa je Malostranské námestie 28/5.
Gromovove-Wittenove invarianty (GW) sú v matematike (konkrétne v sympletickej topológii a algebrickej geometrii) racionálne čísla, ktoré za istých situácií počítajú pseudohomologické krivky spĺňajúce predpísané podmienky za danej sympletickej priestorovosti. GW invarianty môžu byť zhrnuté ako homologická alebo kohomologická trieda vo vhodnom priestore, alebo ako deformovaný združený (cup) výsledok kvantovej kohomológie. Tieto invarianty sa používajú na rozlíšenie sympletických priestorovostí, ktoré boli predtým nerozlíšiteľné. Hrajú taktiež zásadnú úlohu v uzavretom type teórie strún IIA. Sú pomenované po Michailovi Gromovovi a Edwardovi Wittenovi.
Gruzínske lari je zákonné platidlo Gruzínska. Jeho ISO 4217 kód je GEL. Jedna stotina sa nazýva tetri. Slovo lari v gruzínčine znamená poklad alebo majetok, tetri je historický názov gruzínskeho platidla z 13. storočia. Na území Gruzínska sa nachádzajú dve proruské separatistické oblasti, ktorú sú de iure súčasťou Gruzínska, ale prakticky gruzínska vláda nad týmito oblasťami nemá kontrolu. Abcházsko a Južné Osetsko majú z medzinárodného hľadiska ako jediné platidlo lari, v skutočnosti sa tu v každodennom platobnom styku používa iba ruský rubeľ.
Gryf alebo grif (starogr. γρῦψ - gryps, lat. gryphus, perz. ☀رخ roch) je v staroegyptskej, starogréckej a blízkovýchodnej mytológii mýtické zviera s časťami tiel rôznych živočíchov výtvarne zobrazované v plastike a ornamentike. V Egypte išlo spravidla o kombináciu leva či vtáka s človekom; v Mezopotámii o kombinácie leva či býka s človekom, leva s dravým vtákom, škorpióna s človekom, rôznych drakov a pod.; v Indii a Perzii o kombináciu leva či býka s dravými vtákmi; v Grécku to bol lev s hlavou orla.
Guajkurovia alebo Guaikuru alebo Guaycurúovia (po španielsky Guaycurú(es), Guaykuru, Waikurú, Guaikurú, Guaicurú, Guaycuru) je skupina indiánskych kmeňov (okolo 25 000 ľudí) v pohraničnej oblasti Argentíny, Bolívie a Čile. Patria sem napríklad Tobovia a Kaduvejovia.
Guinness je obchodná značka tmavého piva s výraznou sladkastou chuťou, vyrábané pôvodne v írskom Dubline. Pivo vyrába dublinský pivovar, ktorý v roku 1759 založil Arthur Guinness. Pivovar i dnes zamestnáva mnoho ľudí. Pivo sa varí pri St. James’s Gate a v ďalších pivovaroch po celom svete.
Gunpowder je čínsky zelený čaj vyrobený z mladých čajových listov tmavozelenej farby. List je pevne zvinutý do tvaru perly (granuly). Poskytuje číry nápoj trpkej chuti s jemnou dymovou arómou.
Guy’s Hospital je nemocnica NHS v londýnskom obvode Southwark. Majiteľom je Guy’s & St. Thomas’ NHS Foundation Trust. V nemocnici je umiestnená lekárska a zubárska fakulta King’s College London. Komplex sa skladá z 19 prepojených budov. Najvýznamnejšími sú Guy’s Tower, New Guy’s House a Thomas Guy House.
Gyros je grécke jedlo rýchleho občerstvenia, ktoré je zložené z orezaných plátkov mäsa pečeného na vertikálnom grile, ktorý sa otáča pred zdrojom tepla. Mieru prepečenia je možné meniť zmenou intenzity zdroja tepla a vzdialenosťou zdroja tepla od mäsa. Názov pochádza z gréckeho slova novogr. γύρος – otočka, lebo mäso sa otáča na ražni.
Ha'penny Bridge [hejpni bridž] (v preklade Polpencový most, ír. Droichead na Leathphingine alebo Droichead na Life), neskôr istý čas známy aj ako Penny Ha'penny Bridge a oficiálne Liffey Bridge, je most pre chodcov postavený v máji 1816 ponad rieku Liffey v Dubline.
Habánsky dom je osobitý typ obytnej budovy ľudovej architektúry na Slovensku, ktorý začali na Záhorí stavať nemeckí kolonisti habáni.
Habermayerov palác je neskorobarokový palác (meštiansky dom) na Panenskej ulici č. 15 v Bratislave v Starom Meste. Budova pochádza z konca 17. storočia.
Hacilar je archeologická lokalita tellového charakteru predkeramického neolitu až včasného chalkolitu v severovychodnej Anatólii v Turecku (prevažne 6. tisícročie pred Kr.).
Hala Stulecia alebo Hala Ludowa (nem. Jahrhunderthalle) je budova vo Vroclave postavená v rokoch 1912 – 1913 podľa projektu Maxa Berga k stému výročiu víťazstva nad Napoleonom v bitke národov pri Lipsku.
Haličský zámok (normovaný názov; iné názvy: Halič, kaštieľ Halič, zámok Halič, Haličský kaštieľ) je zámok, prestavaný z pôvodného hradu, ležiaci v obci Halič, 8 km západne od Lučenca. V súčasnosti je po desiatich rokoch rekonštrukčných prác znovu otvorený ako zámocký hotel. Majiteľom zámku je firma IMET.
Hamburger (alebo jednoducho burger) je sendvič, ktorý je vyrobený z vyprážanej (alternatívne údenej, parenej, opekanej, grilovanej...) mletej mäsovej placky, najčastejšie z hovädzieho mäsa, ale môže byť aj kuracie, bravčové alebo rybacie, vloženej medzi dve polovice veľkej rozkrojenej žemle. Na mäso pod hornú polovicu žemle sa pridávajú rôzne prísady a ďalšie potraviny, ako je napríklad syr, kečup, horčica, majonéza, zemiakové hranolčeky, rôzne šaláty, cibuľa, paradajkový pretlak či iné špeciality.
Hamiltonov operátor alebo hamiltonián je v kvantovej mechanike operátor zodpovedajúci energii sústavy (častice alebo sústavy častíc). Úplne charakterizuje kvantovú sústavu v daných fyzikálnych podmienkach. Vzniká z Hamiltonovej funkcie zamenením kanonických premenných príslušnými operátormi.
Hamiltonova funkcia alebo hamiltonián je funkcia, ktorá charakterizuje stav fyzikálnej sústavy vo fázovom priestore pri daných fyzikálnych podmienkach. Je nazvaná podľa írskeho fyzika W. R. Hamiltona.
Hámor je historické zariadenie, alebo dielňa určené na spracovanie ocele a železa. Je to technologická stavba pri vodných tokoch, kde využitím energie tečúcej vody boli poháňané kováčske buchary, dúchadlá alebo mechy na fúkanie vzduchu do pecí. Z hľadiska výroby to boli prvé zárodky manufaktúr na spracovanie ocele a výrobu kovaných výrobkov.
Hancock Place (známy aj ako John Hancock Tower) je najvyšší mrakodrap v meste Boston, ale aj v štáte Massachusetts. So 60 poschodiami meria 241 m a nachádza sa na ulici Clarendon Street. Architektom budovy je I. M. Pei. V budove sa nachádzajú kancelárske priestory. Výstavba prebiehala v rokoch 1971 - 1976.
Handbra (hand bra alebo hand-bra) je fotografická póza, pri ktorej modelka zakrýva svoje bradavky a dvorce rukami. Prsia môžu byť zakryté aj rukami niekoho iného. Názov pochádza z anglického slovného spojenia hand – ruka a bra – podprsenka. Termín sa nespája výhradne s modelkami.
Hannam tägjo (písmom hangul: 한남대교 - hannam tägjo; do roku 1984 aj Most rieky Han č. 3) je most v hlavnom meste Kórejskej republiky, Soule. Je súčasťou AH1 - najdlhšej diaľnice v Ázii.
Harappa alebo presnejšie Harappá (po urdsky ہڑپّہ – Harappá/iný prepis: Harappa; po anglicky: Harappa) je archeologický komplex (bývalé mestské sídlisko) harappskej kultúry v Pakistane. Spolu s Mohendžodarom boli centrami civilizácie v povodí rieky Indus.
Hardtop je termín pre tuhú automobilovú strechu na rozdiel od plátenej. To bolo použité v niekoľkých kontextoch: odnímateľný hardtop, hardtop sťahovacia strecha, a takzvaný bezstĺpiková karoséria.
Hathor (staroeg. ḥwt-ḥr – Horov dom) alebo Hathór (starogr. Ἁθώρ) je bohyňa starovekého Egypta, pôvodne zosobnenie Mliečnej cesty, ktorú si Egypťania predstavovali ako mlieko vytekajúce z vemena nebeskej kravy. Hathor je jednou z najstarších bohýň Egypta. Dôkazy o jej kulte máme už z preddynastickej doby a s určitosťou vieme, že bola uctievaná za 2. dynastie. Meno bohyne má odkazovať na jej úlohu ako Mliečnej cesty ohraničovať nebeskú klenbu, teda sféru boha Hora. Hathor bola pôvodne považovaná za dcéru boha Ré.
Häinsa (kórejsky 해인사) alebo Häinsa Čanggjong Pchandžon je budhistický kláštor v Kórejskej republike, v ktorom je uložená zbierka drevených tlačiarenských dosiek z 13. storočia s úplným prekladom budhistických kanonických spisov.
Héraion bol antický chrám na juhu gréckeho ostrova Samos. Svojou rozlohou patril medzi najväčšie chrámy starovekého Grécka. V súčasnosti z neho zostali len ruiny s obrysom pôdorysu a približne polovica jedného zo stĺpov. Pozostatky sú i tak cennou historickou a archeologickou lokalitou.
Herkules-Hochhaus (doslova Výškový dom Herkules) je obytná výšková budova v Kolíne nad Rýnom. Má 102,1 metra a 31 pochodí. Nachádza sa na Graeffstrasse 1. Výstavba prebiehala v rokoch 1969 - 1973. Budova je 9. najvyššia v Kolíne nad Rýnom, 63. najvyššia v Nemecku a 105. najvyššia v strednej Európe.
Herkulova veža (galícijský a španielsky: Torre de Hércules) je maják z doby antického Ríma stojaci na polostrove vzdialenom asi 2,4 kilometra od mesta A Coruña v severozápadnom Španielsku. Maják je 55 metrov vysoký. Je najstarším rímskym majákom, ktorý je stále v prevádzke.
Heron Tower je mrakodrap v City of London v britskej metropole Londýn, má 3 podzemné a 46 nadzemných poschodí a vrchol antény sa nachádza 230 metrov nad úrovňou ulice (strecha 202 m). Je 3. najvyššou budovou Londýna a Spojeného kráľovstva. Z celkovej podlahovej plochy 66 260 m2 slúži 40 836 m2 pre kancelárie. V budove premáva 18 výťahov, z toho 10 dvojpodlažných. Budou navrhla spoločnosť Kohn Pedersen Fox pre firmu Heron International a jej výstavba prebiehala v rokoch 2008 - 2011.
Herpetológia (z gr. ἑρπετόν – herpeton – plaziace sa zviera) je jedným zo základných odborov zoológie a skúma plazy a obojživelníky. Odborník na herpetológiu sa nazýva herpetológ. Veda pod svoje štúdium zahŕňa napr. hady, korytnačky, krokodíly, jaštery, žaby a mloky.
Hever (iné, nárečové názvy: heviér, hebár, héber, hevar, heviar, hevér, hevír, koštér, koštúr, košťúr, koštír, košťír, košter, táhák, grgana, grganka, hrgana, palacka, bútela, tekvica, tekvička, dyňka, dynka, lopov, lopóv, zastarano: krokvica, krokvička) je násoska, ktorá slúži na odoberanie vína zo suda. Objem býva od 0,2 do 1 litra.
Hexanchusovité alebo hrebeňozubé žraloky (Hexanchidae, staršie Hexancathiformes, Notidanoidei) je čeľaď radu hexanchusotvaré. Zahŕňa 4 recentné druhy a 3 recentné rody. Hlavným poznávacím znakom je že majú 6-7 žiabrových štrbín. 6 štrbín majú dve druhy a 7 zvyšné dve druhy.
Hilbertovský priestor je vektorový priestor so skalárnym súčinom, ktorý je navyše úplný vzhľadom na metriku týmto skalárnym súčinom indukovanej.
Hippodraco je rod dávno vyhynutého ornitopódneho dinosaura zo skupiny Iguanodontia, ktorý žil v období spodnej kriedy (asi pred 124 miliónmi rokov). Fosílne pozostatky tohto dinosaura boli objavené na území štátu Utah v USA. Išlo o vývojovo primitívneho zástupcu skupiny, ktorý dosahoval menších rozmerov (dĺžka okolo 4,5 metra). Bol opísaný spolu s väčším príbuzným rodu Iguanacolossus na základe čiastočne dochovanej kostry jedného jedinca (UMNH VP 20208). Opísaný bol v novembri roku 2010 tímom amerických paleontológov zo sedimentov súvrstvia Cedar Mountain. Je známy iba jeden druh tohto rodu, Hippodraco scutodens.
História (angl. History) je v oblasti mangy a anime druh alebo žáner. Historické anime sa odohrávajú najčastejšie v stredovekom alebo novovekom Japonsku, no môžu byť i z inej krajiny. Preto sa tu často objavujú samurajovia alebo nindžovia a tieto anime zriedkavo bývajú určené pre deti.
Historická geológia je vedný odbor geológie, ktorý sa zaoberá rekonštrukciou histórie Zeme. Zameriava sa na geologické procesy, ktoré formovali povrch Zeme a využíva pritom poznatky z paleontológie, stratigrafie a štruktúrnej geológie. Taktiež a zaoberá rozšírením rastlinných a živočíšnych druhov v rozličných geologických obdobiach. Pri zisťovaní veku Zeme hrá dôležitú úlohu aj rádiometrické datovanie hornín.
Historické centrum alebo historické jadro alebo staré mesto je zvyčajne časť mesta, ktorá sa nachádza na pôdoryse ohraničenom obrysom pôvodných stredovekých hradieb. Nachádzajú sa tu väčšinou najvýznamnejšie a historicky najhodnotnejšie starobylé budovy a stavby z rôznych období (gotika, renesancia, barok a i.), ktoré majú veľkú stavebno-historickú a umelecko-remeselnú hodnotu a sú turisticky atraktívne.
Historizmus je umelecký štýl (hlavne v architektúre), ktorý sa objavil v 19. storočí. Výtvarne sa inšpiroval historickými slohmi: románskym, gotickým, barokovým, renesančným a klasicistickým, prípadne niektorou z lokálnych odnoží slohu (napr. anglická gotika).
Hlava valcov alebo hlava valca je konštrukčná časť spaľovacieho motora, ktorá obsahuje kanály pre sací a výfukový trakt, súčasti ventilového rozvodu, prípadne súčasti vstrekovacích trysiek, alebo zapaľovacie sviečky. Hlava valcov zhora uzatvára blok valcov. Je v nej vytvorený spaľovací priestor so sacími a výfukovými ventilmi.
Hlavná chrámová loď je súčasť kostola, ktorá je určená pre účastníkov bohoslužieb. Spravidla sú v lodi umiestnené lavice, v zadnej časti hlavnej lode býva umiestnený chór s organom. Od bočných lodí (ak ide o viacloďový kostol) je hlavná loď väčšinou oddelená radom stĺpov či pilierov, tvoriacich arkádu.
Hlavné mestá a hrobky starého kráľovstva Kogurjo sú hrobky a archeologické pozostatky hlavných miest z čias kráľovstva Kogurjo, ktoré existovalo v Číne zhruba od začiatku nášho letopočtu do 7. storočia po Kr.
Hlina je zemina s obsahom 30 – 50 % častíc väčších ako 0,01 mm. Hliny sú tvorené prevažne prachovými časticami. V menšom množstve obsahujú piesočnatú a ílovú frakciu. Vznikajú priamym zvetrávaním rôznych hornín a sú často sfarbené hydroxidmi železa do hneda, žlta alebo hrdzavohneda.
Hmlová komora je prístroj na zviditeľnenie elektricky nabitých častíc. Vyvinul ju v roku 1911 Charles Wilson a niekedy sa tiež nazýva Wilsonova komora. Princíp spočíva vo vizuálnom efekte, ktorý vyvolá elektricky nabitá častica preletom cez oblasť presýtenú vodnou parou. Ionizujúci účinok častice počas preletu vytvára viditeľnú čiaru z jemných parných bubliniek. Tým je možné dokázať, že pri danom experimente bola uvoľnená častica.
Hmlovina Kalifornia alebo NGC 1499 je emisná hmlovina nachádzajúca sa v súhvezdí Perzeus. Objavil ju Edward Emerson Barnard v roku 1884.
Hmlovina Saturn alebo NGC 7009 je planetárna hmlovina v súhvezdí Vodnár, ktorú objavil britsko-nemecký astronóm William Herschel 7. septembra 1782.
Hmotnostný spektrograf je prístroj na presné stanovenie hmotnosti izotopov. Umožňuje kvantitatívnu aj kvalitatívnu analýzu častíc.
Hmotný bod (iné názvy: bodová hmotnosť, častica) je ideálny objekt, ktorý považujeme za bod s nenulovou hmotnosťou. Je to objekt so zanedbateľnými rozmermi a nenulovou hmotnosťou. Hmotný bod je teleso, ktorého rozmery možno zanedbať vzhľadom na ostatné rozmery, o ktorých sa pri danom pohybe uvažuje. Teleso môžeme nahradiť hmotným bodom len vtedy, keď všetky body telesa konajú ten istý pohyb. Ak uvažujeme o rotácii telesa, treba brať do úvahy aj jeho rozmery, a teda teleso nemožno nahradiť hmotným bodom.
Hobľovací nôž je nôž, ktorý je v hoblíku, resp. v hobľovačke. Je podobný sústružníckym nožom, ale má väčší prierez, pretože je namáhaný mechanickými nárazmi. Aj geometria nástrojov je rovnaká, až na uhol sklonu hlavnej reznej hrany.
Hofburg (doslova Dvorný hrad) je zámok vo Viedni, niekdajšia rezidencia Habsburgovcov, vládcov Rakúsko-Uhorska. Od roku 1438 do roku 1583 a od roku 1612 do roku 1806 bol súčasne rezidenciou kráľov a cisárov Svätej ríše rímskej a do roku 1918 cisára rakúskeho. Areál Hofburgu bol miestom vlády pre viaceré ríše a republiky už od roku 1279. Jeho časť je dnes sídlom úradu rakúskeho spolkového prezidenta.
Högakustenbron (alebo Vedabron) je visutý cestný most premosťujúci ústie rieky Ångermanälven v blízkosti dediny Veda na hranici obcí Härnösand a Kramfors v provincii Västernorrland v severnom Švédsku. Nachádza sa v oblasti známej ako Höga kusten, podľa ktorej bol aj pomenovaný.
Holarchia je sústava vzťahov medzi holónmi, v ktorej platí, že holón je časť aj celok zároveň. Termín vytvoril Arthur Koestler v knihe The Ghost in the Machine z roku 1967.
Holizmus (z gréckeho holos = celok) je filozofia celostnosti. Tento myšlienkový smer z 20. storočia zdôrazňuje prioritu celku pred časťou. Holizmus sa rozšíril najmä v biológii. Vznikol ako reakcia na redukcionizmus a analytické postupy empirických vied.
Holocén (iné názvy mladšie štvrtohory, postglaciál, poľadová doba; zastarano alúvium, mladšie náplavy; v nordickom a britskom systéme zaľadnenia interglaciál flandr) je najmladšia časť kvartéru, ktorá trvá dodnes.
Holomorfná funkcia je v komplexnej analýze komplexná funkcia jednej alebo viacerých komplexných premenných, definovaná na otvorenej podmnožine C, ktorá je v každom bode definičného oboru komplexne diferencovateľná. Komplexná diferencovateľnosť je silná podmienka, z ktorej okrem iného vyplýva, že holomorfná funkcia musí byť nekonečne diferencovateľná a tiež rozvinuteľná do Taylorovho radu. Pojem holomorfnej funkcie býva niekedy zamieňaný s pojmom analytickej funkcie.
Holumnický hrad alebo (staršie) Holumnický zámok je zrúcanina na vyvýšenine v obci Holumnica. Bol postavený pravdepodobne na prelome 15. a 16. storočia, pričom neskôr bol viackrát upravovaný.
Home Insurance Building bola výšková budova v Chicagu. Na jej mieste bol postavený mrakodrap LaSalle National Bank Building.
Homeomorfizmus alebo topologický izomorfizmus je v topológii spojité bijektívne zobrazenie medzi dvoma topologickými priestormi, ktoré má spojité inverzné zobrazenie. Homeomorfizmus je izomorfizmus v kategórii topologických priestorov. Homeomorfizmus je teda zobrazenie zachovávajúce topologické vlastnosti daného topologického priestoru. Dva topologické priestory, medzi ktorými existuje homeomorfizmus sa nazývajú homeomorfné a z topologického hľadiska sa považujú za ekvivalentné.
Homofóbia (z starogr. homós – rovnaký a starogr. phóbos – strach) je termín, ktorým sa označuje diskriminácia, odpor alebo strach z homosexuality alebo homosexuálne zameraných osôb.
Horčica je dochucovadlo v podobe hustej žltej alebo žltohnedej pasty vyrobenej z mletých horčičných semien zmiešaných s vodou, octom, olejom alebo inou kvapalinou. Môže byť prifarbená kurkumou. Má ostrú, mierne až silne pálivú chuť.
Horor (angl. Horror) je v oblasti mangy a anime druh alebo žáner. V hororových anime alebo mangách sa dáva do popredia strach a úzkosť, preto prevažne nie sú určené pre deti pod 16 rokov.
Horovo meno (staroeg. ḥr – „Hor“) je prvé z postupnosti piatich oficiálnych titulov egyptských faraónov. Toto označenie malo stotožňovať vládcu s bohom Horom (ktorý bol panovníkovým ka) a doslova sa čítalo „Hor ten a ten“, napr. meno Hor Aha znamenalo „Bojujúci Hor“.
Hořavova-Wittenova doménová stena je v teoretickej fyzike typ domény, ktorá sa správa ako hranica jedenásťrozmerného priestoročasu v M-teórii.
Hospicio Cabañas v Guadalajare v mexickom štáte Jalisco je jeden z najstarších zdravotníckych komplexov v Latinskej Amerike.
Hospital de la Santa Creu i Sant Pau (doslova "Nemocnica Svätého kríža a Svätého Pavla") alebo skrátene Hospital de Sant Pau sa nachádza v Barcelone. Tento komplex budov bol postavený v rokoch 1901 – 1930 v štýle katalánskej secesie modernisme. Budovu navrhol katalánsky architekt Lluís Domènech i Montaner. Sochy na priečelí vytvoril Pablo Gargallo.
Hotel a kaviareň Slávia (v minulosti Hotel a kaviareň Savoy, Hotel a kaviareň Royal, maď. Savoy-/Royal kávéház és szálloda) je secesná budova v Košiciach, ktorá stojí na Hlavnej ulici 63 vedľa Levočského domu a oproti budove Štátneho divadla.
Hotel Boboty je hotel vo Vrátnej doline blízko osady Štefanová. Jeho autorom bol významný slovenský architekt Ferdinand Čapka. Bol postavený v roku 1966.
Hotel Josef (Rybná 20, Praha, Česko) je hotel v centre Prahy navrhnutý svetoznámou architektkou českého pôvodu Evou Jiřičnou, postavený roku 2002.
Hotel Paříž je dom súp. č, 1080 na Starom Meste v Prahe na križovatke ulíc U Obecního domu (č. 1) a Králodvorská (č. 8) v blízkosti obchodného domu Kotva. Je chránený ako kultúrna pamiatka Českej republiky.
Hotel Plaza je 19-poschodový luxusný hotel v New Yorku s výškou 76 m a dĺžkou 122 m. Bol otvorený v roku 1907. Nachádza sa na západnej strane Grand Army Plaza, z čoho bolo odvodené jeho meno a tiahne sa popri Central Park South na Manhattane. Piata Avenue sa tiahne pri východnej strane Grand Army Plaza.
Hotel Riu Plaza Guadalajara je mrakodrap v mexickom meste Guadalajara. S celkovou výškou 204 m je najvyššou budovou mesta a po Torre Mayor druhou najvyššou v krajine. Výstavba sa začala v marci 2009 a ukončená v júni 2011. V budove je 44 obývateľných poschodí s 550 izbami, nachádzajú sa tu reštaurácie a konferenčné miestnosti. Na streche sa nachádza heliport. Anténa je 16 m vysoká.
Hotel Schalkház (v rokoch 1873 až 1945 Hotel Schalkház, Grand Hôtel Schalkház, maď. Schalkház (nagy)-szálloda, 1945 – 1963 Hotel Slovan) bol do roku 1963 najluxusnejší hotel v Košiciach. Eklektická budova bola neskôr nahradená modernou výškovou budovu, v ktorej dnes sídli Hotel Doubletree by Hilton.
Hovawart je plemeno psa, pôvodom z Nemecka. Je to pomerne mladé plemeno, ktorého názov a pôvod pochádza zo stredoveku. Meno tohto plemena vychádza z pomenovaní "Hofewart"- strážny pes šľachty a "Hof"- dvor a "warten"- strážiť. Je vyšľachtený z vidieckych psov z horských oblastí Schwarzwaldu.
Hôtel de Sens, plným názvom Hôtel des archevêques de Sens (slovensky Palác arcibiskupov zo Sens) je gotický mestský palác v Paríži v historickej štvrti Marais v 4. obvode. Od roku 1961 tu sídli Bibliothèque Forney venovaná výtvarnému a úžitkovému umeniu.
Hôtel Hyatt Regency Paris Étoile, predtým Hôtel Concorde La Fayette (1974 - 2013), je mrakodrap, ktorý sa nachádza v Paríži vo Francúzsku v 17. obvode neďaleko Porte Maillot. Vlastní ju spoločnosť Constellation Hotels Holdings.
Hôtel-Dieu (Dom Boží) je najstaršia nemocnica v Paríži. Nachádza sa v 1. obvode na ostrove Cité. Špitál zasvätený sv. Krištofovi bol založený už v polovici 7. storočia.
Hraboš severský (lat. Alexandromys oeconomus alebo Microtus oeconomus) je druh hlodavca z rodu Alexandromys (po slovensky hraboš), resp. v starších systémoch z podrodu Alexandromys rodu Microtus (po slovensky hraboš). Patrí do čeľade chrčkovité.
Hrabošík podzemný (iné názvy: hraboš podzemný, hrabáč podzemný; Microtus subterraneus syn. Pitymys subterraneus) je hlodavec z čeľade chrčkovité. Obýva Európu a sever Turecka. Výskyt na Slovensku bol doložený na 75 % územia.
Hrad Peyrepertuse je zrúcanina hradu vybudovaného v 11. storočí cca 50 km od mesta Perpignan pri dedine Duilhac-sous-Peyrepertuse v južnom Francúzsku.
Hrad s plášťovým múrom je hrad, ktorý nemá žiadnu veľkú hlavnú vežu (napr. bergfrít alebo donjon). Základ obrany hradu tvorí mohutná a vysoká obvodová hradba (plášťový múr). Za touto hradbou sú ukryté všetky ostatné objekty hradu. Hrady tohto typu sa stavali počnúc 13. storočím.
Hranica chudoby je minimálna úroveň príjmov, ktorá je potrebná na dosiahnutie adekvátnej životnej úrovne v danej krajine. V praxi je úroveň definujúca hranicu chudoby omnoho vyššia vo vyspelých krajinách ako v rozvojových krajinách.
Hranica je čiara oddeľujúca od seba nejaké oblasti. Využíva sa veľmi často a napríklad pri hraniciach štátov - napr. hranica medzi Severnou a Južnou Kóreou. (Najdlhšia na svete je medzi Kanadou a USA).
Hraničný bod množiny je bod, v ktorého každom okolí sa nachádzajú body, ktoré do množiny patria, a body, ktoré do množiny nepatria. Hraničný bod množiny môže, ale nemusí byť prvkom množiny, ktorú ohraničuje.
Hranol alebo prizma je v stereometrii mnohosten, ktorý je prienikom n-bokého hranolového priestoru a vrstvy určenej rovinami π, ρ, ktoré nie sú rovnobežné s hranami tohto hranolového priestoru.
Hrdziak lesný alebo hrdziak hôrny (Clethrionomys glareolus, synonymum Myodes glareolus) je menší hlodavec z čeľade chrčkovité. Obýva lesy západnej palearktídy, od Britských ostrovov až po Bajkalské jazero. Od polárneho kruhu po pohoria Sajan, Ťanšan, sever Kazachstanu a Malej Ázie. Výskyt na Slovensku bol doložený na 86,5 % územia, obýva celú územie od nížin až po alpínske pásmo hôr.
Hrebeňový zdvihák alebo hever je zariadenie (jednoduchý mechanický stroj) používaný pre zdvíhanie, najčastejšie motorového vozidla. Jeho základom je konštrukcia pozostávajúca z tyče s hrebeňovým ozubením, a západkového mechanizmu pre aretáciu polohy tyče. Hnacia sila z ručnej páky sa prenáša na ozubenú tyč cez ozubené predlohy a pastorok. Zdvihnuté bremeno poisťuje rohatka so západkou.
Hrniec alebo menší hrnček je nádoba s uchom alebo uchami na varenie a prípravu pokrmov nad ohňom alebo na variči. Často je vybavený pokrievkou, vďaka ktorej je v nádobe udržiavaný vyšší tlak, čo pomáha rýchlejšej príprave jedla.
Hrobka Chentkaus I. alebo Štvrtá pyramída v Gíze (ďalšie názvy: Pyramída Chentkaus I., Lepsius C), je dvojstupňová hrobka kráľovskej matky Chentkaus I., pravdepodobne dcéry faraóna Menkaureho, ktorá sa nachádza pri troch pyramídach na pyramídovom poli v Gíze. Nadzemná časť má dva stupne, prvý stupeň je vytvorený z opracovaného skalného výbežku, druhý je z kamenných kvádrov. Do vnútornej štruktúry hrobky sa vstupuje z juhovýchodu a pozostáva z predsiene a dvoch komôr s reliéfnou výzdobou. Z jednej vedie šachta do podzemnej časti. Dispozícia subštruktúry má originálnu skladbu a spája prvky typu kráľovskej a súkromnej hrobky. Tvorí ju pohrebná komora a šesť malých, asi zásobných komôr. Pri výskume v roku 1932 sa našli zlomky alabastrového sarkofágu. V ďalšom období (začiatkom 5. dynastie) hrobku a jej areál prestavovali a bola pravdepodobne provizórne pripojená k údolnému chrámu Menkaureho pyramídy. Pri objekte boli objavené dve jamy, jedna na pohreb lode a druhá neznámeho určenia, v tvare nádrže so schodiskom. Nálezy v hrobke a jej okolí (napr. nezvyčajná titulatúra na reliéfoch) dokazujú mimoriadny spoločenský význam Chantkaus I. na sklonku 4. dynastie.
Hrobka je murovaný alebo do skaly vytesaný priestor, ktorý je architektonicky upravený a slúži na uloženie mŕtvych. Z minulosti sú známe hrobky faraónov (chrámy, pyramídy alebo hroby pod zemou), dnes sú hrobky spravidla malé stavby na cintorínoch.
Hrobka v Dare alebo Pyramída v Dare je ruina objektu, ležiaca na území staroegyptského pohrebiska v Dare pri dnešnej dedine Baní Ša’arán (arab. بني شعران, angl. Bani Sha’aran) v strednom Egypte.
Hrotokrídlovcovité (lat.: Hepialidae) je čeľaď motýľov z taxónu uzdokrídle (Frenata). Sú to motýle, ktoré sú aktívne v noci, ale aj cez deň - zvyčajne večer pred zotmením. Priraďujeme ich k jednoduchším a vývojovo nižším skupinám motýľov. Na svete žije takmer 600 druhov tejto čeľade, ktoré sú systematicky zatriedené do cca. 60 rodov. S výnimkou Madagaskaru a západnej Afriky sú rozšírené po celom svete. Najviac druhov sa vyskytuje na území Austrálie.
Hrubý Rohozec je štátny zámok a národná kultúrna pamiatka Českej republiky, ktorá leží v na juhovýchode Libereckého kraja a severozápadnom okraji mesta Turnov.
Hryzec horský (Arvicola scherman) je druh cicavca z čeľade chrčkovité. Žije v Európe od severného Španielska cez strednú Európu po Rumunsko. Výskyt na Slovensku bol doložený na 0,2 % územia, pretože mu nebola venovaná žiadna pozornosť.
Hryzec vodný (Arvicola amphibius, staršie Arvicola terrestris) je druh cicavca z čeľade chrčkovité. Žije v Palearktíde od Britských ostrovov na západe po rieku Lena na východe. Výskyt na Slovensku bol doložený na 69,8 % územia.
Huculi alebo staršie Huculovia (po ukrajinsky: гуцули, jedn.č. гуцул) sú etnická skupina Ukrajincov alebo Rusínov žijúcich v horách v juhozápadnej Ukrajine v povodí Čiernej a Bielej Tisy. Pre tých, ktorí neuznávajú existenciu Rusínov (na Ukrajine) ide o etnickú skupinu Ukrajincov. Samotní Huculi sa v súčasnosti - tak ako ostatní Rusíni - identifikujú rôzne (Rusíni, Ukrajinci, Huculi).
Hudba (angl. Music) je v oblasti mangy a anime druh alebo žáner. Keď je nejaké anime hudobné, znamená to, nielen že má bohatý soundtrack, ale aj to, že sa príbeh sústredí napríklad na nejakú jednu hudobnú skupinu alebo speváka. Tiež môžu byť takéto anime zamerané na jeden alebo viac špecifických štýlov hudby.
Huis ten Bosch je palác v Haagu, Holandsko; jedna zo štyroch oficiálnych rezidencií holandskej kráľovskej rodiny. Od roku 1981 slúži ako domov holandskej kráľovnej Beatrix, zatiaľ čo iný kráľovský palác - Noordeinde - sa používa na pracovné účely.
Humájúnova hrobka je komplex budov v Indii v Naí Dillí postavených na uloženie ostatkov historicky druhého panovníka Mughalskej ríše, cisára Humájúna.
Hundertwasserhaus (od roku 2010 oficiálne Hundertwasser-Krawinahaus) vo Viedni je jedným z najznámejších diel architekta, maliara a sochára Friedensreicha Hundertwassera. Spolu s ním sa na návrhoch podieľal architekt Josef Krawina a Peter Pelikan. Pôvodnou funkciou domu bolo ubytovanie sociálne slabších ľudí, nakoniec je skôr turistickou atrakciou. Viedeň sa ňou môže pýšiť od roku 1985, kedy bola dokončená.
Hundovo pravidlo maximálnej multiplicity alebo Hundovo pravidlo je empirické pravidlo kvantovej fyziky hovoriace o tom, že stabilita atómu sa zvyšuje so stabilitou celkového spinu. Objavil ho nemecký fyzik Friedrich Hund v roku 1925.
Hutnosť je fyzikálna vlastnosť stavebných materiálov. Znamená súvislé vyplnenie daného materiálu. Hutnosť horniny [H] je pomer objemu pevnej fázy horniny Vh k celkovému uvažovanému objemu horniny V (vrátane pórov, dutín a trhlín).
Huygensov princíp je jeden z opisov šírenia vĺn. Podľa Huygensovho princípu sa vlnenie šíri tak, že všetky body priestoru, do ktorého sa vlnenie v určitom okamihu t dostane, sa stávajú bodovými zdrojmi vlnenia a elementárnych vlnoplôch. Vlnoplocha v čase t + dt je obálkou takýchto elementárnych vlnoplôch. Huygensov princíp platí len v priestoroch s nepárnou priestorovou dimenziou (jedna, tri, atď.). Je to dané vlastnosťami diferenciálnych rovníc, z ktorých Huygensov princíp vyplýva. Tento princíp vyslovil v roku 1678.
Hwasong (kór. 화성 - Hwasong - doslova: "pevnosť (alebo hradby) rozkvetu") je pevnosť v juhokórejskom Suwone, asi 30 km na juh od Soulu. Dal ju postaviť kráľ Čongdžo (1776 – 1800), 22. panovník éry Čoson (dynastia I, 1392 – 1910). Stavba trvala 34 mesiacov a bola dokončená v septembri 1796.
Hydrodynamický mechanizmus je hydrodynamické zariadenie, slúžiace okrem iného na prenos krútiaceho momentu. Príkladom je čerpadlo: mechanická energia privedená k čerpadlu sa v jeho obežnom kolese mení na kinetickú energiu kvapaliny. Po prevode časti kinetickej energie na tlakovú opúšťa kvapalina čerpadlo a je vedená potrubím k turbíne. Po prechode rozvádzacími lopatkami, kde dochádza k premene tlakovej energie na energiu kinetickú, odovzdáva kvapalina energiu v kolese turbíny. Mechanická energia sa odoberá na hriadeli turbínového kolesa.
Hydrodynamika je časť mechaniky tekutín, ktorá sa zaoberá pohybom nestlačiteľných kvapalín a ich pôsobením na tuhé telesá pri vzájomnom pohybe.
Hydrogeológia je interdisciplinárna veda, zaoberajúca sa správaním sa podzemných vôd v geologickom prostredí, ako aj chemickými, fyzikálnymi a biologickými interakciami medzi pôdou, povrchovou vodou, podzemnou vodou a životným prostredím.
Hydrologický kolektor (iné názvy: zvodnenec, zvodnený kolektor (vody), kolektor, vodonosný horizont, akvifer) je podzemná vrstva (horizont) hornín a sedimentov nasiaknutá podzemnou vodou. V tomto priestore sa voda nachádza vo voľných póroch, puklinách a pod. ako voda v špongii.
Hydrometria je časť hydrológie zaoberajúca sa spôsobmi merania hydrologických prvkov ako sú zrážky, charakteristiky podzemných vôd alebo prietok povrchových tokov, potrebnými prístrojmi, ako aj metódami ich získavania, prenosu, spracovania a archivácie hydrologických údajov.
Hydrostatická rovnováha je stav, ktorý nastáva, keď kompresia spôsobená gravitáciou je vyvážená gradientom tlaku, ktorý vyvoláva gradient sily v opačnom smere.
Hydrostatika je časť mechaniky tekutín. Skúma podmienky rovnováhy kvapalín a telies do nich ponorených (kvapaliny a telesá sú v relatívnom pokoji).
Hyperón je vo fyzike častíc akákoľvek subatomárna častica, ktorá je baryón (hadrón(a skladá sa teda z troch kvarkov) ale stále fermión nie bozón) s nenulovou "strangeness" (podivnosť (Podivný kvark - podivný)), ale s nulovou hodnotou "charm" (pôvab (Pôvabný kvark - pôvabný)) a "bottomness" (Kvark b - spodný).
Hypotetické častice sú všetky častice, ktorých existencia nebola dokázaná. Patria sem predpokladané častice, akými sú napríklad Higgsova častica, či gravitón, ale aj tachyón, ktorého existencia sa nepredpokladá.
Chalva (arab. حلاوة haláwa) je cukrovinka pôvodom z Indie. Názov pochádza z koreňa slova sladký (ح-ل-و h-l-w). V Poľsku je táto špecialita veľmi známa a populárna a poznajú ju pod názvom "chałwa". V Turecku je známa ako helva a v Bulharsku a Rusku ako chalva (xалва).
Charizmatická osobnosť je osobnosť vyznačujúca sa príznačným súborom vlastností, uznávaných okolím, na ktorých základe sa môže taký človek stať vodcom ovplyvňujúcim svojím konaním široké vrstvy bez toho, že by bol pritom formálne ustanovený ako ich predstavený. Príkladom charizmatickej osobnosti je Gándhí.
Charváti alebo Chorváti bol slovanský kmeň obývajúci vo včasnom stredoveku dnešné východné a severovýchodné Česko a Poľsko v oblasti Kladskej Nisy. Koncom 10. storočia podľahli rozpínajúcemu sa přemyslovskému štátu (podieľali sa preto zrejme na etnogenéze neskoršieho českého národa).
Chase Tower je 10. najvyšší mrakodrap v Chicagu a stojí na ulici South Dearborn Street. Má 60 poschodí a výšku 259 m. V budove je asi 200 000 m² kancelárskych priestorov, ktoré obsluhuje 50 výťahov. Firma Exelon tu má sídlo, ale skôr tu sídlila Bank One Corporation. Stavba prebiehala v rokoch 1966 – 1969.
Chase Tower je najvyšší mrakodrap v meste Indianapolis a je aj najvyšší v štáte Indiana (USA). Oficiálne uznávaná výška je 253 m (výška vrcholu antén). Má 48 poschodí a strecha posledného z nich je vo výške 214 m. Na streche má 2 antény, ale iba jedna z nich je v prevádzke a vysiela. Tá druhá slúži len ako architektonický prvok. Práce na stavbe sa začali v roku 1988 a skončili v roku 1990. V budove sa nachádzajú hlavne kancelárie a v nižších poschodiach aj maloobchodné priestory, tieto priestory obsluhuje 27 výťahov. Jej adresa je Monument Circle 111.
Chavkoš nočný alebo bučiak nočný (Nycticorax nycticorax) je vták z čeľade volavkovité. Obýva Európu, Áziu, Ameriku a Afriku. Podľa Medzinárodnej únie na ochranu prírody a prírodných zdrojov chavkoš nočný patrí medzi najmenej ohrozené druhy s veľkou populáciou (až 3 730 000 jedincov), trend celkovej a Európskej populácie je klesajúci, v Severnej Amerike bol zistený za posledných 40 rokov štatisticky významný nárast o 294%. Prieskum sa zakladal na polovici územia rozšírenia v Severnej Amerike.
Cheprer (staroeg. ḫprr; iné názvy: Cheprej staroeg. ḫpr(j), Chepre, Cheper, Chep[e]ra, Chepri) je jeden zo slnečných bohov starovekého Egypta, stotožňovaný s chrobákom lajniakom (skarabeom, staroeg. ḫpr cheper). Egypťania verili, že podobne ako egyptský chrobák skarabeus si valí guľôčku trusu, Cheprer valí pred sebou slnko po oblohe. Cheprer začal byť neskôr považovaný za vtelenie samotného slnka, a teda za solárne božstvo. Na vysvetlenie, prečo sa slnko v noci stráca, bolo dodané, že Cheprer valí slnko aj podsvetím.
Chhatrapati Shivaji Terminus (dosl. Konečná stanica čhatrapatiho Šivádžího), do roku 1996 Victoria Terminus, je železničná stanica v indickom metropolitnom meste Bombaj.
Chicago Board of Trade Building je mrakodrap v americkom meste Chicago. Najvyšší bod budovy sa nachádza 184 m nad úrovňou ulice W. Jackson Boulevard. Pôvodným vlastníkom bola spoločnosť Chicago Board of Trade (CBOT), podľa ktorého je pomenovaná, ale dnes je najväčším nájomníkom spoločnosť CME Group, ktorá vznikla v roku 2007 spojením CBOT a Chicago Mercantile Exchange.
Chladnička alebo (neodborne) ľadnička je zariadenie tvorené skriňou obsahujúcou chladiaci stroj, ktorý slúži na uchovanie potravín pri nízkej teplote (v chladničke asi 5 °C, v mraziacom boxe až −20 °C). Povrch voľne stojacich chladničiek je obyčajne biely alebo nerezový, aby sa znížil prívod tepla z okolia, oproti inej farbe sa tým zvýši odrazivosť povrchu.
Chlorid sodný (NaCl; iné názvy: kuchynská soľ, jedlá soľ, soľ) je dôležitá minerálna látka ľudskej a zvieracej potravy. Používa sa ako korenie aj ako technická surovina v chemickom priemysle a ekonomike. V prírode sa vyskytuje ako minerál halit.
Chnum alebo Chnemu alebu Knum je jedným z najstarších bohov starovekého Egypta, pôvodne boh zdroja nílskych vôd. Pretože záplavy prinášali každý rok nánosy bahna a hliny a pretože jeho stúpanie bolo vnímané ako zdroj života, Chnum bol pokladaný za stvoriteľa ľudí, ktorých vytvoril z hliny na hrnčiarskom kruhu a vkladal do lona ich matky. Podľa neskoršej tradície dokonca vytvaroval týmto spôsobom ostatných bohov. Jeho tituly boli Božský hrnčiar a Pán vecí stvorených zo seba.
Chons (iné mená: Chensu, Chonsu, Chonšu) je egyptský boh mesiaca z čias, kedy ešte nebol presne definovaný egyptský panteón. Jeho meno značí „pútnik“ a vzťahuje sa priamo na pohyb mesiaca (ktorý Egypťania označovali Jah) po oblohe. Ďalšie mená boha sú Objímač, Hľadač cesty a Obranca, keďže sa verilo, že chráni tých, ktorí putujú v noci. Ako boh nočného svetla bol Chons vzývaný ako ochranca pred divou zverou, ten, ktorý prináša mužom potenciu a pomocník pri liečení. Egypťania verili, že keď Chonsu spôsobuje, že mesiac dorastá, ženy počnú, dobytok sa stáva plodným a nos i hrdlo je naplnené čerstvým vzduchom.
Chotkův palác alebo měšťanský dům U zlatého pelikána je empírový palác v Prahe na Malej Strane. Je chránený ako kultúrna pamiatka a jeho adresa je Hellichova 1.
Chrám Concordia (tal. Tempio della Concordia) je chrám venovaný starorímskej bohyni Concordii, ktorý sa nachádza v západnej časti Rímskeho fóra. Výstavba chrámu bola sľúbená Marcom Furiom Camillom už v roku 367 pred Kr., avšak chrám nebol dokončený skôr než v roku 167 pred Kr. Budova bola niekoľkokrát zničená a znovu obnovená. Posledná obnova, ktorá prebehla medzi rokmi 7 až 10 pod budúcim rímskym cisárom Tiberiom, je opísaná v Plíniovej Prírodovede. Približne okolo roku 1450 bol chrám zbúraný a premenený na vápenku, aby sa mramor mohol znovu použiť na výstavbu.
Chrám Mahábódhi je buddhistický chrám v indickej Bódhgaji, kde mal podľa tradície Buddha Gautama dosiahnuť prebudenie. Bódhgaja sa nachádza v severoindickom štáte Bihár, 96 kilometrov od hlavného mesta Patny. Neďaleko chrámu smerom na západ sa nachádza Strom bódhi pod ktorým Buddha prebudenie dosiahol.
Chrám svätého Iľju (rus. Це́рковь Ильи́ Проро́ка) je pravoslávny chrám a múzeum. Je zasvätený starozákonnému prorokovi Eliášovi (po rusky Iľjovi). Nachádza sa v centre ruského mesta Jaroslavľ.
Chrám svätého prepodobného Serafima Sarovského je pravoslávny chrám v Bardejove na ulici Pod Vinbargom. Zasvätený je prepodobnému Serafimovi Sarovskému, modernému ruskému svätcovi. Výstavba chrámu prebiehala v rokoch 1991 – 2006. Vysvätený bol 30. júla 2006.
Chrám svätej Sofie alebo Chrám Božej múdrosti v Kyjeve (ukr. Софійський собор, rus. Софийский собор alebo Собор Святой Софии) je bývalým katedrálnym chrámom Kyjevskej metropolie. Chrám patrí pravoslávnej cirkvi, ale na bohoslužobné účely sa používa len mimoriadne.
Chrlič je ozdobne spracovaný odtok dažďovej vody zo strechy, pilierov a podperných oblúkov budovy, obvykle v podobe grotesknej ľudskej (resp. démonickej) alebo zvieracej postavy. Používal sa najmä v gotickej architektúre, kde bol vytvorený z kameňa. Od renesancie boli chrliče vyrábané taktiež z plechu.
Chromatické číslo grafu alebo farebnosť grafu je minimálny počet farieb, ktoré musíme použiť na zafarbenie vrcholov grafu, ak každá hrana spája vrcholy rôznych farieb. Označuje sa symbolom χ(G).
Chromatický index grafu je minimálny počet farieb, ktoré musíme použiť na zafarbenie hrán grafu, tak aby všetky susediace hrany mali rôzne farby.
Chronograf je prístroj na zaznamenávanie presných časových údajov. Pri starších chronografoch sa na pásku s rovnomerným pohybom zaznamenávali sekundové značky z presných hodín súčasne s nameranými časovými okamihmi pozorovaných úkazov (napr. zákryty, prechody a pod). Z relatívnej polohy medzi sekundovými značkami sa odčítajú potrebné presné časové údaje. Moderné chronografy zaznamenávajú tieto časové údaje meraní priamo na pásku.
Chrt je súhrnný pojem pre štíhle, dlhonohé poľovnícke psy. Sú výnimočné tým, že lovia najmä zrakom. Podľa triedenia FCI, svetovej organizácie chovateľov psov, patrí väčšina chrtov do desiatej skupiny, iné, napríklad podenko, patria do skupiny 5 (sekcia 7 - pratyp - psy pre poľovné využitie).
Chuašanské skalné maľby (čín. 花山壁画, pchin-jin: Huāshān Bìhuà, slovenský prepis Chua-šan Pi-chua) je rozsiahly súbor skalných malieb v okrese Ning-ming v prefektúre Čchung-cuo autonómnej oblasti Kuang-si v Číne.
Chvost (lat. cauda) je podlhovastá končatina, ktorá sa nachádza u niektorých živočíchov na zadnom konci ich tela. Tzv. pravý chvost je chvost chordátov, do ktorého nezasahuje tráviaca trubica (nachádza sa celý až za análnym otvorom, je teda postanálny). U človeka je však zakrpatený a zostáva z neho len kostrč.
I Zwicky 18 C (angl. Zwicky's Flare, doslova Zwickyho žiara) je galaxia v súhvezdí Veľká medvedica. Jej zdanlivá hviezdna veľkosť je 18,9. Na oblohe sa nachádza ~22" severovýchodne od I Zwicky 18.
IC 10 je trpasličia nepravidelná galaxia v súhvezdí Kasiopeja patriaca do Miestnej skupiny galaxií. Bola objavená Lewisom Swiftom v roku 1889.
IC 2177 je reflexná hmlovina v súhvezdí Jednorožec, ktorú objavil waleský astronóm Isaac Roberts v roku 1898. Nachádza sa vo vzdialenosti 3650 svetelných rokov od Zeme. Je to oblasť H II približne tvaru kruhu, v ktorej strede sa nachádza Be hviezda HD 53367. Objaviteľ ju opísal ako „dosť jasnú, extrémne veľkú, nepravidelne okrúhlu a veľmi difúznu“ hmlovinu.
IC 2944 alebo Hmlovina Bežiace kura je červená emisná hmlovina s intenzívnou tvorbou hviezd v súhvezdí Centaurus. Obsahuje aj dve zatiaľ najsvietivejšie známe hviezdy vo vesmíre.
Idealizmus je filozofický smer, ktorý vychádza z tézy, že prvotným, čiže tým, od čoho závisí všetko ostatné, je niečo ideálne alebo duchovné, napr. idea, vedomie, duch, duša a pod.
Ideálna kvapalina je homogénna, nestlačiteľná a má nulové vnútorné trenie. Ideálna kvapalina je špeciálnym prípadom ideálnej tekutiny.
Iðubrú je visutý most pri islandskom Laugaráse v grófstve Árnessýsla. Výstavba mosta cez rieku Hvítá stála 26 miliónov ISK a otvorený bol v roku 1958. Hlavné rozpätie s dĺžkou približne 100 m je najdlhšie v krajine.
Ichtyológia (gr. Ichthys - ryba) je náuka, veda o rybách. Vedec pracujúci v tomto obore zoológie sa nazýva ichtyológ. Výskum ichtyológie zahŕňa približne 32200 (stav 2012) žívočíšnych druhov, najmä kostnaté ryby (kapor, tuniak) a drsnokožce (paryby; žralok, raja).
III Veže (písané aj ako Tri Veže) je komplex obytných budov v Bratislave v mestskej časti Nové Mesto na Bajkalskej ulici.
Ikebana (jap. 生け花 alebo いけばな, doslova „oživené kvety“) je japonské umenie aranžovania kvetov známe aj ako kadó (華道 alebo 花道) – „cesta kvetov“.
Index spotrebiteľských cien (angl. consumer price index, CPI) je cenový index, ktorý vyjadruje cenovú hladinu spotrebných tovarov pomocou spotrebného koša. Spotrebný kôš tvoria vybrané skupiny tovarov a služieb. Váhou, ktorou sa vážia ceny tovarov spotrebného koša, je ekonomický význam jednotlivých tovarov a skupiny tovarov. Ekonomický význam je daný podielom výdavkov domácnosti na príslušnú skupinu tovarov a služieb. Podiel výdavkov sa zisťuje výberovým štatistickým zisťovaním.
Indianapolis City-County Builing (známa aj ako City-County Building) je mrakodrap nachádzajúci sa na 200 E. Washington Street v americkom meste Indianapolis. Budova je sídlom vlády Marion County. V budove je taktiež sídlo Marion County Courts, Indianapolis Metropolitan Police Department a Indianapolis City-County Council. Kancelária starostu sa nachádza na najvyššom poschodí.
Indická rupia (hind. रुपया, rupayā; angl. rupee) je mena Indie, ako zákonná mena je okrem bhutánskeho ngultrumu používaná aj v Bhutáne v pomere 1:1, ako platidlo sa prijíma aj v niektorých oblastiach Nepálu a v niektorých obchodoch v Británii. Jej ISO 4217 kód je INR, ako skratky sa používajú aj iR a Re v singulári a Rs v pluráli, neoficiálne aj . Názov rupia má indická mena spoločný s menami niekoľkých ďalších štátov v juhoázijskom regióne.
Indukčnosť alebo vlastná indukčnosť je fyzikálna veličina, ktorá vyjadruje mieru množstva magnetického toku vyvolaného daným elektrickým prúdom. Pojem zaviedol Oliver Heaviside vo februári 1886. Jednotkou indukčnosti je henry, symbol je H na počesť objaviteľa indukčnosti Josepha Henryho. Na označenie indukčnosti sa používa písmeno L, na počesť fyzika Heinricha Lenza.
Induktancia alebo induktívny odpor je zdanlivý odpor samoindukcie, ktorý nevytvára Joulovo teplo, ale fázový posun napätia oproti prúdu dopredu o 90°.
Inerciálna sústava súradníc je sústava súradníc, ktorá je v pokoji alebo v stave rovnomerného priamočiareho pohybu vzhľadom na inú sústavu súradníc. Hmotný bod môže zmeniť polohu len pomocou interakcie, čiže pomocou zrážky dvoch hm. bodov alebo prostredníctvom fyzikálnych polí.
Inerciálna vzťažná sústava je vzťažná sústava, v ktorej platí 1. Newtonov pohybový zákon, t. j. že telesá, na ktoré nepôsobí žiadna sila, alebo výslednica síl je nulová, zostávajú v pokoji alebo v rovnomernom priamočiarom pohybe.
Inflačný vesmír je modifikácia štandardnej teórie veľkého tresku, ktorá predpokladá, že počas ranej evolúcie vesmíru existovalo obdobie exponenciálneho (akcelerujúceho) rozpínania vesmíru, nazývané inflácia. Obdobie inflácie sa nazýva aj inflačná epocha.
Infračervená fotografia je fotografia, pri ktorej sa používa film alebo obrazový senzor citlivý na infračervené svetlo. Časť spektra, ktorá je použitá sa označuje ako blízka infračervená na odlíšenie od ďalekej infračervenej, ktorá je doménou tepelného zobrazovania. Vlnové dĺžky použité pre fotografiu sú v rozsahu od zhruba 700 nm do 900 nm. Zvyčajne sa používa "infračervený filter"; ten umožňuje infračervenému svetlu prejsť do fotoaparátu, ale blokuje všetko alebo väčšinu viditeľného svetelného spektra (a tým vyzerá čierno alebo tmavočerveno).
Inguši sú menší kaukazský národ žijúci na severných svahoch Kaukazu. Sú zaraďovaní do skupiny označovanej ako Vajnachovia alebo Nachovia. Hovoria vlastným ingušským jazykom, ktorý patrí do nachskej skupiny severokaukazkej rodiny. Tento jazyk je odlišný od čečenského, aj keď majú niektoré podobné znaky. Ich písmo je odvodené od cyriliky. Je ich približne 450 000, väčšina z nich žije v autonómnej republike Ingušsko v rámci Ruskej federácie.
Instantná káva alebo rozpustná káva je druh kávy. Na trh bola prvýkrát dodaná v 50. rokoch. Šálka instantnej kávy je rýchlo a ľahko pripraviteľná, bez zložitého varenia, pretože to už prebehlo v továrni. Pri výrobe instantnej kávy na rozdiel od tradičnej výroby kávy nie sú zrná mleté, ale drvené. Rozdrvené zrná prechádzajú cez silný tlak horúcej vody. Výsledný produkt prechádza čistením a sušením a napokon sa balí vo forme prášku.
Integrovaný obvod (skratka IO; iné názvy: mikroelektronický obvod, mikroobvod; vrátane príslušnej časti plátku alebo vrátane prísl. časti plátku a puzdra: čip v širšom zmysle resp. pri určitej veľkosti aj mikročip; angl. integrated circuit [skr. IC], microelectronic circuit, microcircuit, chip, mikrochip) je elektronický obvod, ktorý obsahuje aspoň 2 vzájomne prepojené aktívne polovodičové prvky (tranzistory) a ďalšie pasívne súčiastky (diódy, rezistory a kondenzátor), a ktorý je zhotovený na tenkom polovodičovom substráte (čip v užšom zmysle), vyrobenom rozdelením plátku, a je uzavretý v puzdre.
Inteligentná plastelína alebo Silly Putty alebo Nutty Putty je obchodný názov pre skupinu výrobkov z tzv. silikónových polymérov. Vlastníkom obchodných známok je americká firma Crayola. Využitie má hlavne ako hračka, aj keď sa využíva aj v medicíne pri rehabilitačných cvičeniach. Niekedy sa pre adhézne vlastnosti používa aj ako dočasné lepidlo. Hlavnou vlastnosťou je vysoká viskozita a elasticita meniaca sa v závislosti od rýchlosti mechanického zaťaženia.
Intempo (celý názov Edificio Intempo Benidorm) je mrakodrap v španielskom meste Benidorm. S výškou 189 m je nielen najvyššou budovou mesta, ale aj najvyššou budovou Španielska mimo Madridu. Je taktiež aj piatou najvyššou budovou krajiny (po mrakodrapoch v CTBA). Budova bola postavená v rokoch 2007 - 2014 podľa plánov architektonickej spoločnosti Pérez-Guerras Arquitectos & Ingenieros. V mrakodrape sa nachádza 47 nadzemných a 3 podzemné poschodia.
Intencionalita je zameranosť aktu vedomia. Pôvodne v scholastike, u F. Brentana a vo fenomenologickej škole to bola zameranosť všetkých psychických aktov na nejaký predmet (reálny či ideálny). Podľa E. Husserla je to vlastnosť vedomia byť vždy vedomím.
Inter-Integrated Circuit alebo I²C je dvojvodičové obojsmerné synchrónne sériové periférne rozhranie (zbernica), primárne využívané v rámci vstavaných systémov pre komunikáciu na krátke vzdialenosti medzi riadiacimi mikrokontrolérmi a ostatnými integrovanými obvodmi resp. modulmi (EEPROM, A/D prevodníky, pamäťové karty, displeje, a pod.). Patentované bolo firmou Philips v roku 1981 a prvá verzia špecifikácie bola vydaná v roku 1982.
Interglaciál alebo medziľadová doba je obdobie s vyššími priemernými ročnými teplotami medzi dvoma ľadovými dobami. Súčasný holocénny interglacial sa začal na konci pleistocénu, asi pred 11 700 rokmi.
Intermediálna (alebo sprostredkujúca alebo výmenná) častica je nositeľom fyzikálnych interakcií. V rámci štandardného modelu. časticovej fyziky sú popísané intermediálne častice silnej, slabej, a elektromagnetickej interakcie.
Internát Massachusettského technologického inštitútu je internát vysokej školy Massachusetts Institute of Technology rozkladajúci sa na dĺžke viac ako míľu pozdĺž rieky Charles, doslova kúsok od centra mesta Boston.
Interštadiál je čiastkové teplejšie obdobie v glaciáli. Medzi dvoma interštadiálmi starším a mladším prebiehalo obdobie studeného podnebia, štadiál. Interštadiál mal výrazne vyššiu priemernú teplotu ako štadiál, no v porovnaní s dneškom sa vyznačoval nižšími teplotami. Priemerná teplota v období štvrtohorného zaľadnenia v oblastiach Európy počas interštadiálu pohybovala okolo 2 - 3 °C.
Introjekcia je v psychoanalýze presun vonkajšku dovnútra. Podľa Freuda má svoj vzor v prehĺtaní. Dieťa skoro pochopí, že zjedenie predmetu znamená jeho zničenie. Duševná introjekcia sa zbavuje nepriateľských vonkajších objektov. Okrem toho má prianie prehltnúť ich. Introjekcia zmenšuje separačnú úzkosť. Výsledná duševná štruktúra sa nazýva introjekt alebo introjektovaný objekt alebo vnútorný objekt. Za najprimitívnejšiu formu introjekcie je považovaná orálna inkorporácia.
Inžinierska geológia je geologický odbor, ktorý sa zaoberá aplikovaním poznatkov geologických procesov na riešenie praktických úloh (napr. pri projektovaní a realizácii stavieb) ako aj racionálnom využívaní životného prostredia. Je orientovaná na štúdium procesov a zmien prebiehajúcich v najvyššej časti zemskej kôry, predovšetkým na tú časť, v ktorej sa realizuje stavebná činnosť človeka.
Iónska filozofia je grécka filozofia najstaršieho obdobia, ktorú vytvorili filozofi maloázijských iónskych miest. Je prvou etapou vývinu predsokratovskej filozofie.
IRAS 10214+4724 je pravdepodobne eliptická galaxia vo vývoji v súhvezdí Veľká medvedica. V minulosti bola kandidátom na najvzdialenejšiu pozorovanú galaxiu. Jej červený posun je 2,286. Jej svietivosť je 1014 L⊙. Je to zatiaľ v absolútnej magnitúde najjasnejší objekt vo vesmíre (ak sa nepočítajú kvazary a blazary). Bola objavená v roku 1990 Michaelom Rowanom-Robinsonom a Tomom Broadhurstom.
Irsai Oliver (skratka IO) je odroda viniča (Vitis vinifera), kríženec odrôd Bratislavské biele (Pozsonyi Fehér) a Čabianska perla, ktorú v Maďarsku v roku 1930 vyšľachtil Bohn József. Odrodu pomenoval po svojom vnukovi, ktorý sa volal Irsai Olivér. Bratislavské biele je stará muštová odroda neznámeho pôvodu, možno pochádzajúca z Karpatskej kotliny, pestovaná dnes na veľmi malých plochách iba v Maďarsku, na Slovensku, v Česku a v Moldavsku. Čabianska perla je odroda ktorá vznikla v roku 1904 krížením odrôd Madlenka skorá a Muscat fleur d'oranger.
İş Kuleleri je komplex troch postmoderných budov v tureckom meste Istanbul. Komplex je sídlom spoločnosti Türkiye İş Bankası.
Izba alebo hovorovo zastarano izbica je obytná miestnosť v dome, byte. Pretože je obývaná býva vykurovaná pecou alebo krbom, v súčasnosti ústredným vykurovaním. Jej funkčnosť dopĺňa nábytok a býva ozdobená obrazmi, kvetmi, atď.
Izbová teplota je teplota vzduchu v uzavretej miestnosti, ktorú ľudia pokladajú za komfortnú. Nie je presne určená, napr. The American Heritage Dictionary of the English Language (2014) udáva teplotu okolo 20 až 22 °C (68 až 72 °F), zatiaľ čo Oxford English Dictionary (2010) uvádza, že za izbovú teplotu sa spravidla pokladá teplota okolo 20 °C. Odporúčaná izbová teplota sa môže odlišovať v závislosti od vlhkosti vzduchu a ročného obdobia – v lete sa odporúča 23 až 25,5 °C a v zime 20 až 23,5 °C.
IZD Tower (IZD znamená Internationales Zentrum Donaustadt) je výšková budova v Donau City v rakúskom meste Viedeň. Budovu navrhla architektonická spoločnosť NFOG (Nigst, Fonatti, Ostertag, Gaisrucker). Stavebné práce na budove sa začali v roku 1998 a ukončené boli v roku 2001. V budove sa nachádzajú kancelárie; medzi hlavných nájomníkov patria ÖBB-Personenverkehr AG alebo Colgate-Palmolive. Celková podlahová plocha budovy je 63 520 m2. V budove je 41 nadzemných poschodí. Celková výška budovy spolu s anténou je 162 m. S výškou po strechu 140 m je 3. najvyššou budovou mesta.
Izolovaná sústava (tiež uzavretá sústava, ale toto spojenie má aj iný význam, alebo aj Inerciálna) je opak otvorenej sústavy (Neinerciálnej), teda fyzikálna sústava, ktorá nie je v interakcii so svojím okolím (t. j. s fyzikálnymi objektmi mimo sústavy), čiže si s ním nevymieňa ani energiu, ani hmotu (napr. častice). Inými slovami je to kombinácia hmotnostných bodov, ktoré interagujú len medzi sebou navzájom. Experimentálne možno takúto sústavu realizovať len približne.
Izomorfizmus grafov je relácia ekvivalencie na triede všetkých grafov. Ak majú byť grafy G a G’ izomorfné, musia mať všetky grafové charakteristiky rovnaké (počet vrcholov, počet hrán, valenčné postupnosti, počet komponentov atď.).
Izotropia je vo fyzike jav, spočívajúci v tom, že fyzikálne vlastnosti látky sú nezávislé od smeru, v ktorom tieto vlastnosti meriame. Opakom je anizotropia.
Ja je duchovné centrum ľudskej osobnosti. Podľa Wittgensteina je ja súhrn zobrazujúcich, logicky štruktúrovaných viet na prírodné vedy.
Jablkovica je destilát, vyrába sa destiláciou (spravidla dvojstupňovou) z jablkového kvasu/zápary. Zápara sa získa alkoholovým kvasením (bez prístupu vzduchu) z pomletých jabĺk a pôsobením rôznych druhov kvasiniek, predovšetkým rôznych šľachtených kmeňových druhov Saccharomyces cerevisiae. Najjemnejší jablkový destilát za získava z jablčnej šťavy – pridávanie cukru za účelom zvýšenia výťažku etanolu je pre výrobu pravých ovocných destilátov neprípustné. Najznámejším jablkovým destilátom je nesporne francúzsky Calvados (nápoj), ale už existujú aj domáce, rovnako kvalitné výrobky. Výsledná chuť je podmienená dĺžkou a spôsobom zrenia.
Jadrové palivo je akýkoľvek materiál, z ktorého sa uvoľňuje energia štiepením jadier alebo jadrovou fúziou. Túto uvoľnenú energiu je následne možné použiť na výrobu elektrickej energie v jadrových elektrárňach (pozri tiež ITER). V súčasnosti sa využíva na získavanie energie výlučne štiepna reakcia a jadrové palivo tak predstavujú rádioaktívne prvky s veľkou atómovou hmotnosťou schopné produkovať pri svojom rozpade voľné neutróny (izotopy uránu a plutónia), prípadne izotopy ľahkých prvkov schopné nukleárnej fúzie (napr. trícium).
Jadrový reaktor je zariadenie, ktoré slúži na spustenie a riadenie jadrovej reťazovej reakcie. Jadrové reaktory sú používané v atómových elektrárňach a ako pohon plavidiel. Niektoré reaktory sa používajú na produkciu izotopov pre lekárske a priemyselné použitie, alebo na produkciu plutónia, ktoré sa používa na vojenské účely. Niektoré reaktory slúžia iba na výskumné účely.
Jakubov dom je meštiansky dom v Starom Meste v Bratislave na Hlavnom námestí, ktorý patril richtárovi Jakubovi II. Neskôr spojením domu s Pawerovým domom, Ungerovým domom a Aponiho palácom vznikla radnica.
Japonská čerešňa je voňavý zelený čaj. Jeho vôňa je vytvorená počas sušenia, keď sa prekladajú čajové listy kvetmi, čím zelený čaj nadobúda charakteristickú chuť a lahodnú vôňu.
Japonská filozofia zatiaľ čo si ostrovná ríša Japonsko zachovávala v rámci veľkého kultúrneho okruhu Číny svoju samostatnosť, japonská filozofia sa vyvíjala pod čínskym vplyvom až kým sa v 19. storočí po prvýkrát dostala do kontaktu s európskou kultúrou. Na druhej strane mala krajina predpoklady k tomu, aby svojským spôsobom ďalej rozvíjala budhizmus a konfucianizmus, ktorý do Japonska prišiel z Číny.
Jaskyne na Elefante je sedem umelých jaskýň v Indii na ostrove Elefanta. Sú zasvätené Šivovi, jednému z predných hinduistických bohov. Nachádza sa tu veľké množstvo stredovekých kamenných rytín i sôch, väčšinou s vyobrazením niektorej z mnohých podôb Šivu.
Jedna polovica (iné názvy: jedna polovina, polovica, polovina) je v matematike zlomok v základnom tvare pochádzajúci z delenia čísla 1 číslom 2, alebo ľubovoľného čísla jeho dvojnásobkom. Násobenie zlomkom jedna polovica je ekvivalentné deleniu dvomi. Je to najbežnejší zlomok v matematických rovniciach, návodoch, meraniach a pod.
Jednočlen alebo monóm alebo mnohočlen s jedným členom alebo zriedkavo mononóm je jednotlivé určité číslo alebo písmeno vo význame čísla a počtový výraz, ktorý obsahuje iba znak násobenia (×). Je to zvláštny prípad mnohočlena obsahujúci jeden člen.
Jednosmerný prúd je elektrický prúd, ktorý má stále rovnaký smer prúdenia elektricky nabitých častíc (elektrónov alebo iónov) v elektricky vodivom materiáli (na rozdiel od striedavého prúdu).
Jednotková kružnica je teoretická kružnica s polomerom 1 používaná v matematike pre definíciu napr. goniometrických funkcií. Jej zovšeobecnením do vyšších rozmerov je jednotková guľa.
Jednotná teória poľa je ambiciózny pokus o jednotný výklad rôznych dnes známych polí, ako je elektromagnetické alebo gravitačné. Po skoncipovaní Všeobecnej teórie relativity Einstein pracoval na Jednotnej teórii poľa, ale bez úspechu.
Jeleň milu (iné názvy: jeleň Dávidov, jeleň Davidov; lat. Elaphurus davidianus) je vzácny druh jeleňa. Je to čínsky endemický druh. Stratou prostredia a intenzívnym lovom bol dohnaný na pokraj vyhynutia. V roku 1993 bolo do prírody premiestnených 120 jedincov a v súčasnosti má jeho populácia približne 2 000 jedincov (2008).
Jerišská veža je veža, ktorá stála pri (neskoršom) meste Jericho v Predjordánsku. Je to asi 8,5 m vysoká kamenná budova postavená asi 8000 rokov pred Kr. Patrí k najstarším kamenným stavbám ľudstva. Veža bola najvyššou stavbou sveta do roku 5500 pred Kr., keď ju predbehol Zikkurat Elam, no najvyššou vežou sveta bola do roku 1500 pred Kr., keď ju predbehol Obelisk v Luxore. Veža bola postavená v období neolitu. Je to pamiatka mesta Jericho spolu s Jerišskými múrmi.
Jeruzalemský chrám (hebr. בית המקדש - „bejt ha-mikdaš“, dosl. „svätý dom“) je najposvätnejším miestom judaizmu. Bol postavený asi v 10. storočí pred Kr. na Chrámovej hore v Jeruzaleme. V priebehu dejín bol niekoľkokrát prestavaný. Do svojho zničenia rímskym vojskom v roku 70 po Kr. slúžil ako kultové centrum starovekého izraelského náboženstva. Podľa židovského presvedčenia bol a po príchode Mesiáša znovu bude príbytkom Boha na zemi.
Jesenákov palác je trojkrídlový barokový palác v Bratislave, postavený pre baróna Jána Jesenáka na základoch staršieho stredovekého domu. Na nároží je kamenná kartuša s erbom pôvodného majiteľa. Dom mal smerom do námestia oporné piliere, ktoré odstránili koncom 19. storočia. V pilieroch našli druhotne použité románske hlavice.
Jeseter (v dávnej slovenčine: keser, stora; lat. Acipenser L., 1758) je rod chrupkokostnatých rýb z čeľade jeseterovité (Acipenseridae).
Ježišov kostol (poľ. Kościół Jezusowy) alebo Kostol milosti v Poľskom Tešíne je evanjelickým kostolom, ktorý patrí k najväčším a najvýznamnejším v Strednej Európe.
Jing-tung jou-jung kuan (čín. 英东游泳馆, tradičným písmom 英東游泳館, pchin-jin: Yīngdōng yóuyǒngguǎn) je plavecká hala v olympijskom športovom centre v Pekingu, Číne. Má kapacitu 4 852 miest. Poslednú rekonštrukciu haly dokončili 10. septembra 2007. Počas olympijských hier 2008 sa tu odohral turnaj vo vodnom póle a súťaže v modernom päťboji a plaveckých disciplínach.
Jogurt je kvasený nápoj z homogenizovaného zahusteného mlieka (obsahuje asi 20 % sušiny). Je jedným z najlepších ochrancov imunitného systému, významne pôsobí v črevách.
Jokohama randomáku tawá (jap. 横浜ランドマークタワー, angl. Yokohama Landmark Tower) je mrakodrap v Jokohame, najvyššia budova a tretia najvyššia stavba v Japonsku. Nachádza sa v jokohamskej štvrti Minato Mirai 21 a je vysoká 295,8 metrov.
JPMorgan Chase Tower (predtým Texas Commerce Tower) je mrakodrap v texaskom veľkomeste Houston. Postavený bol v rokoch 1978 - 1982, má 75 poschodí a 50 výťahov. Slúži pre komerčné účely. Budovu navrhla spoločnosť I. M. Pei and Partners.
JR-Maglev, MLX01 (X znamená experimentálny), je magnetický železničný systém vyvinutý Japonským železničným technologickým výskumným inštitútom, zložený z maximálne 5 vozňov prevádzkovaný na testovacej dráhe Jamanaši. 2. decembra 2003 tvojvozová súprava dosiahla maximálnu rýchlosť 581 km/h na dráhe s posádkou. Patrí medzi najnovšie série maglev vo vývoji v Japonsku od 70. rokov.
Jú Jú Hakušo (jap. 幽遊白書, angl. YuYu Hakusho) je japonská manga séria, ktorú napísal a ilustroval Jošihiro Togaši, a podľa ktorej vznikol aj populárny anime seriál. Manga pôvodne vychádzala každý týždeň v časopise Weekly Shonen Jump od firmy Shueisha. Pozostáva zo 175 kapitol rozdelených do 19 zväzkov. Manga Jú Jú Hakušo vyhrala ocenenie Shogakukan Manga Award za najlepšiu šónen mangu roku 1994.
Jukawov potenciál alebo Yukawov potenciál je potenciál opisujúci zvyškovú silnú interakciu (staršie: silné jadrové sily krátkeho dosahu) v atómovom jadre. Tento potenciál je pomenovaný podľa japonského fyzika Hidekiho Jukawu, nositeľa Nobelovej ceny za fyziku.
Julidochromis je rod rýb, bežne chovaný akvaristami. Patrí do čeľade cichlidovité. Mnohí zástupcovia tohto rodu majú pruhované telo a dorastajú do 8 a viac cm. Akvárium pre tento rod by malo byť dlhé 60-80 cm. Môžeme ich kombinovať s príbuznými rodmi.
Justičný palác je komplex v Bratislave na Záhradníckej ulici, v ktorom sídli Krajský súd v Bratislave a Mestský súd Bratislava I, ktorý vybavuje trestnoprávnu agendu pre celú Bratislavu. V minulosti slúžil ako väznica. Autormi projektu budovy sú slovenskí architekti Alexander Skutecký a Vojtech Holesch.
Južní Slovania sú Slovania obývajúci Balkán a hovoriaci južoslovanskými jazykmi. V minulosti tvorili aj spoločný štát Juhoslávia, v ktorom boli zastúpené všetky štáty južných Slovanov okrem Bulharska. Juhoslávia napokon skončila krvavou občianskou vojnou.
Južný veterník (iné názvy: Messier 83, M 83, NGC 5236) je špirálová galaxia v súhvezdí Hydra. Je to jedna z najbližších a najjasnejších špirálových galaxií na oblohe, viditeľná v binokuláre.
K-9 (alebo K9) je pojem ktorý sa poväčšine používa v súvislosti so psami. Termín vznikol pôvodne v prostredí armády Spojených štátov, kde je bežné používať podobné termíny (skratky) na označenie rôznych činností. Pojmom K-9 sa označovala služobná kynológia, resp. služobné psy. Neskôr sa tento pojem rozšíril na označovanie služobnej kynológie i v iných štátoch a iných odboroch (policajná kynológia, záchranárska kynológia). Dnes sa používa prakticky ako všeobecné označenie všetkých pracujúcich psov (vrátane asistenčných, zdravotníckych, atď.), okrem psov poľovných.
K. C. Irving Regional Centre je hokejový štadión v meste Bathurst v kanadskej provincii New Brunswick. Je domovskou arénou tímu Acadie–Bathurst Titan, účastníkovi QMJHL. Štadión nesie názov podnikateľa Kennetha Collina Irvinga. V roku 2003 bol jedným z usporiadateľov Canada Games (kanadských hier), športového podujatia amatérskych športovcov krajiny.
K1 (do roku 2014 Cracovia Business Center; známa aj ako Błękitek) je najvyššia (a prakticky jediná) výšková budova v poľskom meste Krakov. Po vrchol antény má výšku 105 metrov (po vrchol strechy okolo 90 metrov) a má 20 poschodí.
Ka (staroeg. k3) je označenie starovekých Egypťanov pre životnú silu, ktorá odlišovala živú osobu od mŕtvej, jednu z piatich častí duše. Smrť nastala, keď Ka opustilo telo. Podľa staroegyptských predstáv tvoril ka pred narodením človeka boh Chnum na hrnčiarskom kruhu alebo ho dieťaťu odovzdával muž v svojom semene.
Kadmium (lat.Cadmium) je chemický prvok v periodickej tabuľke, ktorý má symbol Cd a atómové číslo 48. Relatívne vzácny, mäkký, modrobiely prechodný kov - o kadmiu je známe, že spôsobuje rakovinu a vyskytuje sa so zinkovou rudou. Kadmium sa najviac používa v batériách.
Kajmanka dravá (lat. Chelydra serpentina) je korytnačka žijúca hlavne v stojatých a pomaly tečúcich vodách. Keďže nie je dobrým plavcom, vyhľadáva najmä močiare a zátoky s bahnitým dnom a brehmi, kam sa zahrabáva v čase zimovania. Vyskytuje sa v Severnej, Strednej a sčasti v Južnej Amerike.
Kaknästornet je televízna veža v Štokholme. Výstavba veže začala v roku 1963 a dokončená bola v roku 1967, jej výška je 155 metrov a 170 m spolu s anténou. Konštrukcia veže je železobetónová. Veža je spolu s rozhľadňou verejnosti prístupná.
Kal’a Saláh ad-Dín je hrad (pevnosť) v Sýrii. Nachádza sa 24 kilometrov východne od Latakie vo vysokohorskom teréne, na hrebene medzi dvoma hlbokými rokľami obklopený lesom.
Kalám (arabs. doslova hovorenie, diskusia) je v dejinách arabského myslenia jeden z troch hlavných smerov islamskej náboženskej filozofie, ktorý je pomenovaný podľa dialektickej metódy, ktorú používal. Jeho prívrženci sa nazývali mutakallimovia (arabs. mutakallimín).
Kalifornium (lat. californium) je chemický prvok v periodickej tabuľke prvkov, ktorý má značku Cf a protónové číslo 98. Je 10. členom z radu aktinoidov, 6. transuránom, silne rádioaktívny kovový chemický prvok, pripravovaný umelo ožarovaním jadier curia.
Kalmyci alebo menej často Kalmykovia (po kalmycky: Хальмгд - Chaľmgd) je západomongolský (ojratský) národ, ktorý migroval z dnešného Mongolska v 16. a najmä 17. storočí. V súčasnosti tvoria väčšinové obyvateľstvo v ruskej autonómnej Kalmyckej republike. Menšie kalmycké komunity žijú aj v USA, Francúzsku, Nemecku, Švajčiarsku a Česku. Hlavná etnická skupina Kalmykov sa nazýva Torguti.
Kalória (značka cal) je jednotka energie. Je definovaná ako energia, ktorú je potrebné dodať 1 gramu vody na zvýšenie jeho teploty o 1 °C z 14,5 °C na 15,5°C.. Názov pochádza z latinského slova calor, ktoré v preklade znamená teplo.
Kampus Universidad Nacional Autónoma de México je rozsiahly komplex budov, športových zariadení a otvorených vonkajších priestorov, ktorý sa nachádza v juhozápadnej časti Ciudad de México, v mestskej časti Coyoacán na ploche väčšej ako 100 ha.
Kandela, symbol cd, (po angl. candela, po latinsky candela) je jedna zo siedmich základných jednotiek SI. Je to intenzita svetla (svietivosť) v danom smere zo zdroja, ktorý vyžaruje monochromatické žiarenie s frekvenciou 540x1012 Hz a má žiarivú intenzitu (žiarivosť) v tomto smere 1/683 W na jeden steradián. Vybraná frekvencia je z viditeľného spektra, blízka svetlu zelenej farby. Ľudské oko je na túto frekvenciu najcitlivejšie.
Kantonská veža alebo Kuang-čou tcha je veža v čínskom meste Kanton. Bola dokončená koncom roka 2009, aby bola hotová počas Ázijských hier 2010. Slúži ako televízna veža a rozhľadňa. Okrem technológií sa vo veži nachádzajú reštaurácie, obchody, konferenčné priestory a kiná.
Kaón alebo mezón K je skupina štyroch mezónov, ktoré môžu niesť kvantové číslo nazvané "podivnosť" (angl. strangeness). V kvarkovom modeli obsahujú jeden podivný kvark alebo antikvark.
Kapacita kondenzátora je schopnosť kondenzátora udržať na sebe náboj. Ako fyzikálna veličina udáva, aký náboj drží na sebe vodič pri potenciáli 1 volt.
Kapitol alebo Kapitol Spojených štátov (angl. United States Capitol, niekedy angl. Capitol Building) je neoklasicistická budova, v ktorej zasadá Kongres Spojených štátov (zákonodarný orgán). Nachádza sa na Capitol Hill, na východnej strane National Mall vo Washingtone D.C.
Kaplnka Najsvätejšieho Srdca Ježišovho je rímskokatolícka kaplnka, súčasť kaštieľa v Prievoze, mestskej časti Ružinov v okrese Bratislava II.
Kaplnka svätého Kríža alebo Cholerová kaplnka v Trnave je sakrálna stavba v mestskej časti Trnava-sever, na konci obytnej štvrti Kopánka na Átriovej ulici.
Kaplnka svätej Rozálie je cintorínska kaplnka, ktorá sa nachádza na úpätí tzv. Červeného brehu na cintoríne s názvom Rozália v košickej mestskej časti Sever. Kaplnka bola vybudovaná v rokoch 1714 – 1715 ako spomienka na mor, ktorý prešiel mestom v rokoch 1707 až 1711.
Kapučíno (z tal. cappuccino [kapučino]) je pôvodom taliansky kávový nápoj, ktorý sa skladá z 1/3 espressa, 1/3 mlieka a 1/3 mliečnej peny.
Karáčoniho palác (staršie Karácsonyiho palác) je palác a národná kultúrna pamiatka Slovenskej republiky pod číslom 101-596/0 v Bratislave v mestskej časti Staré Mesto na Štefánikovej ulici číslo 2.
Karakalpaci alebo Karakalpakovia sú turkický národ pozostávajúci z asi 650 000 ľudí, z toho asi 500 000 žije v Karakalpacku, ostatní v Afganistane a inde. Veriaci sú moslimovia, hlavne sunniti. Hovoria po karakalpacky, jazykom príbuzným kazaštine.
Karas striebristý alebo (staršie aj) karas zlatý (lat. Carassius auratus), ľudovo zlatá rybka, je druh ryby z čeľade kaprovité.
Kardanový hriadeľ (iné názvy: kardan, ľudovo: kardán, staršie alebo ľudovo: Cardanov hriadeľ; pomenovaný po Gerolamovi Cardanovi) je usporiadanie mimobežných hriadeľov s jedným, alebo viacerými kĺbmi prenášajúcich krútiaci moment. Uhol zalomenia mimobežných hriadeľov sa môže počas prevádzky meniť. Pojem kardanový hriadeľ sa príležitostne používa pre hriadele s kĺbmi s konštantnou rýchlosťou rotácie (hnaný aj hnací hriadeľ má počas celej rotácie okolo svojej osi rovnakú uhlovú rýchlosť) - homokinetické kĺby.
Karí (-kodifikovaný tvar) alebo kari (angl. curry) je zmes viacerých druhov ostrého korenia najmä indického pôvodu používaná na prípravu pokrmov.
Karolinum (pôvodne lat. Collegium Carolinum alebo Karolov internát – meno je odvodené od zakladateľa Karola IV.) je komplex stavieb, najstarší univerzitný internát v strednej Európe, nachádzajúci sa v Starom Meste v Prahe, na rohu Ovocného trhu a Železnej ulice, južne od Staromestského námestia.
Kartel je dohoda medzi podnikmi, organizáciami alebo štátmi, v ktorej sa obmedzuje alebo eliminuje konkurenčný boj medzi členmi kartelu s cieľom maximalizovať zisky členov kartelu. Kartelové dohody bývajú jedným z dôsledkov klientelistického konania.
Karting je druh motoristického športu, pri ktorom sa ako prostriedok pretekania používa motokára. Riadi sa medzinárodnými pravidlami FIA - Federation Internationale de sport Automobile (FIA CIK Commision Internationale d´Karting a národnými pravidlami SAMŠ - Slovenská asociácia motoristického športu). Pretekanie si vyžaduje platnú licenciu. Jazdí sa na špeciálnych motokárových okruhoch na Slovensku a v zahraničí.
Karyatída (z starogr. Καρυάτις – žena z Karyai) je socha ženskej postavy, ktorá slúži ako nosný prvok nahrádzajúci stĺp alebo pilier podopierajúci architráv. Sú osobitým príkladom kóry, špecifického sochárskeho diela, ktoré predstavuje sochu zobrazujúcu mladú ženu.
Kašrut (hebr. כשרות, výslovnosť v jidiš kašrus; z hebr.כשר kašer – správny, vhodný) je súbor židovských náboženských predpisov, ktoré sa vzťahujú na potraviny, prípravu a konzumáciu jedla. V judaizme je možné konzumovať iba to jedlo, ktoré bolo pripravené z vhodných potravín v súlade s predpismi kašrutu. Také jedlo sa označuje ako kóšer (po hebrejsky kašer). Jedlo, ktoré je podľa židovského práva ku konzumácii nespôsobilé sa označuje ako trefa alebo trejfe (hebr. טריפה – roztrhaný).
Katedrála svätého Lazara (franc. Cathédrale Saint-Lazare) alebo Katedrála v Autune je katedrála vo francúzskom meste Autun v Burgundsku.
Katedrála v Roskilde (dán. Roskilde Domkirke) je gotická, z tehál postavená katedrála v meste Roskilde v Dánsku. Nachádza sa na Sjællande, najväčšom ostrove Dánska. Počiatky katedrály siahajú do 12. storočia, kedy začala jej výstavba.
Katedrálny chrám Povýšenia vznešeného a životodarného Kríža je gréckokatolícky chrám na bratislavskom Ondrejskom cintoríne z polovice 19. storočia. Ondrejský cintorín sa nachádza v mestskej časti Staré Mesto.
Kategoriológia je učenie o kategóriách, o ich povahe a oblasti platnosti. Kategoriológia dnes ráta s existenciou veľmi veľkého, doposiaľ neprehľadného počtu kategórií. Dôležitou úlohou kategoriológie je odhaľovanie konfigurácie kategórií intervenujúcich pri vzniku/tvorbe významových svetov.
Kaustika je optický jav. Kaustika je obálka svetelných lúčov odrazených alebo zalomených nejakou zakrivenou plochou alebo predmetom. Slovo kaustika tiež označuje obraz tejto obálky lúčov na inom povrchu. Bežným príkladom kaustiky je pohár s vodou, na ktorý svieti slnko. Pohár vrhá tieň a zároveň vytvára zakrivenú oblasť veľmi jasného svetla.
Kaviár sú rybie ikry určitej ryby, najčastejšie jesetera (čierny kaviár) alebo lososa (červený kaviár). Celosvetovo sa kaviár považuje za delikatesu a používa sa ako ozdoba alebo ako nátierka.
Kaviareň je zvyčajne menšie pohostinské zariadenie, v ktorom sa podávajú rôzne druhy káv, čajov a iných teplých a studených alkoholických aj nealkoholických nápojov, ako aj užší sortiment zákuskov a lahôdok.
Kazachovia alebo zriedkavo Kazaši (kazašsky: qazaqtar / қазақтар) sú turkický národ pozostávajúci asi zo 14 miliónov ľudí, ktorí žijú v strednej Ázii. Hovoria po kazašsky.
Kazašský tenge je peňažná jednotka Kazachstanu. 1 tenge sa delí na 100 tyinov, kód meny je KZT a symbol ₸. Tenge bol zavedený 15. novembra 1993. Od roku 2002 je v platnosti zákon, ktorý v Kazachstane zakazuje prijímať pri platbách inú menu ako tenge.
Každodenné vedomie je vedomie vyplnené významovými útvarmi, ktoré vznikajú v procese každodenného osvojovania si sveta človekom: napríklad každodenné (intuitívne) predstavy alebo pojmy o entitách poväčšine z bezprostredného okolia človeka.
Kebab (z Perzština:کبابkabab, tiež kebap, kabab, kabob alebo kibob) je označenie jedla z grilovaného alebo na ražni pečeného mäsa. Pochádza zo stredného východu, strednej Ázie a južnej Ázie.
Kentucky Fried Chicken, skr. KFC, je reťazec reštaurácií rýchleho občerstvenia, ktorý sídli v meste Louisville v americkom štáte Kentucky. Zameriava sa najmä na kuracie mäso vo vyprážanej podobe, v niektorých krajinách je však dostupné aj v inej úprave. Mäso okrem samostatných kúskov predáva aj vo forme burgerov, wrapov, v šalátoch a iných podobách.
Ker alebo krík alebo krovina je drevnatá rastlina (drevina) rozvetvujúca sa hneď od zeme, napríklad čajovník. Za modifikáciu kra je považovaný i poloker.
Ketamín je látka, ktorá sa využíva v humánnej a veterinárnej medicíne, bola vyvinutá firmou Parke-Davis (dnes súčasť Pfizer) v roku 1962. Jeho hydrochloridová soľ ketamíniumchlorid sa predáva ako Calypsol. Farmakologicky je ketamín klasifikovaný ako antagonista (blokátor) glutamátového NMDA receptoru, ktorý je najabundantnejší receptor v mozgu (tvorí až 60 - 70 % všetkých receptorov mozgu). Glutamátové NMDA receptory sú koincidenčné receptory, čím integrujú a vyhodnocujú signály z viacerých zdrojov. Ako podobné látky tejto triedy, napr. fencyklidín alebo tiletamín, je považovaný za disociatívne anestetikum, ktoré netlmí dýchacie centrum, v dôsledku čoho nie je potrebné pacienta v anestézii umelo ventilovať. Fencyklidín je charakteristický silnými paranoidnými psychózami, ktoré ketamín nevyvoláva. Ketamín sa využíva vo vojenskej medicíne pri zraneniach vojakov v priebehu boja.
Keuper je najmladšia skupina, z troch litostratigrafických skupín germánskeho triasu v Západnej Európe. Trojdielne členenie sedimentov triasu germánskeho vývoja (germánska superskupina) pozostávajúce zo spodnej časti buntsandstein, strednej muschelkalk a najvyššej časti - keuper, dalo názov samotnému obdobiu triasu. Po sedimentácii keupra nasleduje tzv. čierna jura alebo lias (vyvinutá hlavne v južnom Nemecku).
Khméri (iné názvy: Kméri, Khmérovia, Kmérovia, Kambodžania) sú základná etnická jednotka (resp. väčšinový národ) Kambodže. Malé skupiny Khmérov žijú aj vo Vietname, Thajsku, Laose a inde.
Kilometer (symbol: km) je jednotka dĺžky v metrickej sústave, zodpovedajúca 1 000 metrom (predpona kilo pochádza z gréčtiny, khilia = tisíc a metro = počet alebo miera). Kilometer sa bežne používa pre vyjadrenie vzdialeností v doprave a všeobecne na povrchu Zeme.
Kimerovia (iné názvy Kimérovia, Kimmeriovia, Kimerijci, Kimeri, Kiméri) boli indoeurópske kmene, ktoré boli predchodcami Skýtov v dnešnom južnom Rusku a okolí.
Kinofilmový skener je zariadenie, ktoré slúži na skenovanie fotografického filmu priamo do počítača, čiže bez potreby vyvolať najprv fotografiu a potom ju zoskenovať. Oproti stolnému skeneru má niekoľko výhod; fotograf môže priamo upravovať pomer strán a orezanie pôvodného obrázku na filme, väčšina výrobcov dodáva spolu zo skenerom aj špecializovaný softvér a hardvér, s ktorým možno digitálne vyčistiť obrázok a vylepšiť farebné podanie obrázku.
Klasická arabská filozofia je prvé obdobie vývinu arabskej filozofie v časovom rozmedzí 9. stor.- 12. stor. Je významnou súčasť stredovekej filozofie. Predchádza arabskej filozofie storočí temna. Väčšinou sa stotožňuje s arabskou alebo islamskou filozofiou vôbec.
Klasická fyzika je pojem, ktorým sa označujú fyzikálne poznatky ziskané do konca 19. storočia, t. j. predovšetkým klasická mechanika, klasická elektrodynamika a klasická termodynamika. Často sa za súčasť klasickej fyziky považuje aj teória relativity.
Kleinova fľaša je dvojrozmerný geometrický útvar v štvorrozmernom priestore, ktorý neohraničuje žiadnu časť tohto priestoru. Nie je možné rozhodnúť, ktorý bod priestoru je vonku a ktorý vnútri. Táto vlastnosť sa v topológii nazýva neorientovateľnosť. Ďalšou zvláštnosťou je, že táto plocha má iba jeden povrch.
Klin je spojovacia súčiastka, ktorá slúži buď k pevnému ľahko rozoberateľnému spojeniu iných súčiastok, alebo k presnému nastaveniu polohy dvoch súčastí. Podľa polohy klinu voči ose spájaných súčiastok sa kliny rozlišujú na pozdĺžne a priečne. Kliny sú často normalizované, tie sa vyrábajú z ocele 11 600.
Klinčekovec voňavý (lat. Syzygium aromaticum alebo Eugenia caryophyllata) je strom z čeľade myrtovité. Známy je korením nazývaným klinčeky (ľudovo alebo zastarano hrebíčky).
Kloakovce (iné názvy: vtákozobce, vajcorodce, vajcorodé, vtákopyskotvaré, vajconosce, zriedkavo kloačnaté; lat. Monotremata) je taxón (presnejšie: rad alebo nejaká nadradová kategória) cicavcov. Do kloakovcov patrí najmä vtákopysk divný a ježury.
Klobása je hotový potravinársky produkt najčastejšie vyrobený zo zmesi mletého mäsa, živočíšneho tuku, soli, korenín a ďalších ingrediencií ako sú bylinky či cesnak, ktorá je plnená do čriev. Črevá sú tradične živočíšneho pôvodu, no v poslednej dobe sa v priemyselnej výrobe môžu používať aj črevá, ktoré sú umelo vyrábané. Niektoré klobásy môžu byť iba tepelne spracované, no najčastejšie sa na ich konzerváciu používa jedna z najstarších techník, ktorou je údenie. Po vyúdení prebieha dozrievací proces, počas ktorého sa v studenom prostredí klobásy dosušujú. Niektoré klobásy majú svoju charakteristickú chuť aj vďaka mliečnemu kvaseniu (lactobacillus), ktoré prebieha v procese údenia.
Kľukový hriadeľ je technická súčiastka používaná v zariadeniach využívajúcich premenu priamočiareho vratného pohybu na rotačný a naopak prostredníctvom kľukového mechanizmu. Je to základná súčasť väčšiny piestových strojov.
Kmitňa je bod stojatej vlny, v ktorom vlna dosahuje maximálnu amplitúdu. Body, v ktorých je amplitúda stojatého vlnenia nulová sa nazývajú uzlami. Stojaté vlnenie môže byť priečne, i pozdĺžne.
Kobylka zelená (Tettigonia viridissima) je druh rovnokrídleho hmyzu z čeľade kobylkovité (Tettigoniidae). Kobylka zelená žije v tráve na lúkach a patrí medzi veľmi rozšírený hmyz. Kobylka zelená má dlhé tykadlá.
Kodomo je japonský výraz pre deti. Označuje žáner alebo druh mangy, teda japonského komiksu, alebo anime, teda japonského animovaného filmu alebo seriálu. Takéto anime a mangy sú určené najmä pre detské publikum. Kodomo anime sú prevažne veselé a poučné.
Koeficient tepelnej vodivosti (iné názvy: merná tepelná vodivosť, špecifická tepelná vodivosť, súčiniteľ tepelnej vodivosti, tepelná konduktivita, tepelná vodivosť; pozor na zámenu s veličinou súčiniteľ teplotnej vodivosti, merná teplotná vodivosť a pod.) je množstvo tepla, ktoré musí za jednotku času prejsť telesom, aby na jednotku dĺžky bol jednotkový teplotný spád (teplotný gradient, teda podiel rozdielu teplôt na koncoch tyče a dĺžky tyče). Pritom sa predpokladá, že teplo sa šíri len v jednom smere.
Koherencia je schopnosť zväzku elektromagnetického žiarenia (svetla) interferovať po prejdení určitej vzdialenosti (alebo uplynutí určitého času). Je podmienená zachovaním presnej frekvencie (monochromatickosti) a fázy na danom úseku.
Koherentné vlnenie alebo koherentné vlny je viacero vĺn s konštantným fázovým rozdielom. Koherentnosť vĺn umožňuje ich vzájomnú interferenciu.
Kochova krivka alebo Kochova vločka alebo Kochova hviezda je do seba uzavretá fraktálna krivka obklopujúca konečnú plochu, pričom samotná krivka je nekonečne dlhá.
Kola alebo kolový nápoj je perlivý nealkoholický občerstvujúci nápoj, ktorý obsahuje kofeín. V užšom (staršom) zmysle je to len nealkoholický občerstvujúci nápoj z extraktu z orechov koly, súčasné kolové nápoje sú väčšinou dochucované umelo. Názov sa odvodzuje od prvého kolového nápoja Coca-Cola, ktorý vyrobil v roku 1886 lekárnik John Pemberton. Nápoj bol inšpirovaný pôvodne alkoholickým nápojom označovaným ako Coca Wine, ktorý začal vyrábať Angelo Marian v roku 1863. Kola väčšinou obsahuje karamelové farbivo, kofeín a sladidlá, ako je cukor alebo glukózo-fruktózový sirup.
Koláč je druh sladkého pečiva, ktorý sa pripravuje pečením z rôznych druhov cesta, v závislosti na pripravovanom druhu. Koláčom sa nazývajú buď menšie drobné kúsky pečiva s náplňou alebo bez nej, alebo väčšinou kruhový plát cesta s náplňou, ktorá môže byť sladká alebo slaná.
Komédia (angl. Comedy) je v oblasti mangy a anime druh alebo žáner. V komediálnych anime sú prevažne vtipné scénky. Takéto anime často tiež môžu byť aj romantické, bojové, školské, alebo etči. Sú plné vtipov a humorných hlášok. Niekde sa môže vyskytnúť aj paródia alebo čierny humor, napríklad v Sajonara Zecubó Sensei.
Komunikačné rozhranie je súbor elektronických prvkov potrebných na pripojenie zariadenia k inému zariadeniu, príp. ku komunikačnej zbernici, za účelom prenosu údajov. Týmto pojmom sa označuje aj súbor noriem, predpisov a komunikačných protokolov určujúcich vlastnosti takéhoto pripojenia. Takéto rozhranie môže byť definované nie len ako fyzický konektor, ale aj bezdrôtové, v rámci čipu, softvérové, alebo len virtuálne.
Komutatívnosť (komutativita), najmä v algebre, je vlastnosť, ktorá platí pre binárnu operáciu, hovoriaca o nezávislosti poradia operandov. Výsledok operácie sa teda nezmení, ak zameníme poradie operandov. Operácie, ktoré túto vlastnosť nemajú, sa nazývajú nekomutatívne.
Koncepcia riešenia je v teórii hier formálnym pravidlom pre odhad ako sa hra bude hrať. Tieto predpoklady sa nazývajú riešenia a hovoria o tom, ktorá stratégia bude prijatá hráčmi, kvôli predpovedi výsledku hry. Najčastejšie používané koncepcie riešenia sú koncepcie rovnováhy známe ako Nashova rovnováha.
Konfirmačné skreslenie alebo konfirmačný bias (angl. confirmation bias, confirmatory bias, alebo myside bias) je tendencia hľadať, interpretovať, uprednostňovať a vyvolávať si z pamäti informácie takým spôsobom, ktorý potvrdí naše už existujúce presvedčenie alebo hypotézy, pričom sa venuje nepomerne menšia pozornosť alternatívnym možnostiam.
Kontinentálny/pevninský ľadovec alebo ľadovcový štít je ľadovec ležiaci na pevnine v oblasti s negatívnou teplotnou bilanciou. Vytvára rozsiahle, až niekoľko tisíc metrov hrubé ľadovcové klenby, ktoré môžu celkom prekrývať reliéf. Spod kontinentálneho ľadovca pretŕčajúce vrcholky hôr sú označované ako nunataky.
Kontrola cyklickým kódom alebo cyklická kontrola (angl. cyclic redundancy check, skrátene CRC) je druh kontrolného súčtu používaného na kontrolu správnosti prenášaných údajov v telekomunikačnej technike a počítačových sieťach, ako aj uložených údajov na pamäťových médiách ako je napríklad pevný disk.
Konvertibilná marka alebo bosnianskohercegovinská marka (srb./chorv./bos. konvertibilna marka, cyrilikou конвертибилна марка) je oficiálna mena Bosny a Hercegoviny. Jej ISO 4217 kód je BAM. Jednu marku tvorí 100 fenigov (feniga). Zavedená bola v roku 1998 medzinárodnou správou OSN potom, ako sa miestni bosnianski, srbskí a chorvátski predstavitelia neboli schopní dohodnúť na jednotnej štátnej mene. Už od svojho vzniku bola pevne viazaná na hodnotu nemeckej marky v pomere 1:1. Po zániku nemeckej marky je pevne viazaná na euro v kurze 1 EUR = 1,95583 BAM, 1 BAM = 0,51129 EUR.
Konzolový most je most, ktorý je postavený pomocou konzol, čo sú štruktúry, ktoré vyčnievajú horizontálne do priestoru, podporované iba na jednom konci. Pri malých mostoch pre peších to môžu byť jednoduché trámy, no veľké mosty navrhované na cestnú alebo železničnú dopravu majú nosníky postavené z konštrukčnej ocele alebo trámy z predpätého betónu. Konzolový most s oceľovými nosníkmi znamenal veľký prelom pri prvom zavedení do praxe, pretože dokáže preklenúť veľké vzdialenosti a je ho možné postaviť jednoducho.
Kopa galaxií Coma je veľká kopa galaxií s viac ako 1000 galaxiami. Nachádza sa vo vzdialenosti asi 350 mil. ly a jej priemer sa odhaduje na 10 mil. ly. Najznámejšia galaxia kopy je M64 Čiernooká galaxia, ktorá k nej však fyzicky nepatrí, iba so do nej premieta. Kopa sa nazýva podľa súhvezdia Vlasy Bereniky (latinsky Coma Berenices), v ktorom sa nachádza.
Kopa galaxií Pec je druhá najbohatšia kopa galaxií do vzdialenosti 100 miliónov svetelných rokov, hoci je omnoho menšia ako Kopa galaxií Panna. Leží hlavne v súhvezdí Pec. Celkovo kopa galaxií Fornax obsahuje vyše 18 galaxií. Hlavný, najväčší člen tejto kopy je NGC 1365.
Korenie alebo korenina (nárečovo kvirce) je prírodná pochutina používaná na zvýraznenie alebo vytvorenie chuti jedla. Korenia sú ponímané ako časti špeciálnych rastlín, preto napríklad soľ sa v tomto zmysle nepovažuje za korenie.
Korešpondenčná teória pravdy je teória, ktorá sa zakladá na myšlienke, že poznatok je pravdivý, keď obsah (význam) našej predstavy (myšlienky) je zhodný, súhlasí s poznávanou skutočnosťou (reálnym svetom), t. j. keď je jeho adekvátnym obrazom (odrazom, reflexom). Táto teória stojí v opozícii voči koherenčnej teórii pravdy, podľa ktorej pravdivosť alebo nepravdivosť tvrdenia je určená vzťahom tohto tvrdenia k iným tvrdeniam a nie vzťahom k svetu.
Korónový výboj je neúplný, samovoľný tlejivý výboj, vznikajúci na hrotoch a silne zakrivených elektródach (vodičoch) pri prekročení počiatočného napätia, teda v silne nehomogénnom elektrickom poli. Pri prekročení počiatočného napätia výboj začína byť samostatný a novo nabité častice sa tvoria nárazovou ionizáciou. Počiatočné napätie závisí od materiálu elektródy, hladkosti povrchu, polomeru zakrivenia vodiča, od atmosférických podmienok (teplota, tlak, vlhkosť vzduchu a pod.), okolitého žiarenia, znečistenia elektródy a pod.. Prejavuje sa počuteľným praskaním, syčaním, viditeľným výbojom a ultrafialovým žiarením. Výboj sa zväčšuje so zvyšujúcim sa napätím medzi elektródami (elektródou a zemou), až dôjde k preskoku, čím sa zapáli elektrický oblúk.
Korytnica je stredne mineralizovaná prírodná minerálna voda, chudobná na minerálne soli. Pochádza zo zdroja, ktorý sa nachádza v osade Korytnica-kúpele v Nízkych Tatrách.
Kostol Panny Márie milostí (tal. Chiesa di Santa Maria delle Grazie) je kostol a kláštor rádu dominikánov v Miláne. V severnej časti refektáru (jedáleň) sa nachádza maľba Leonarda da Vinciho Posledná večera. Obraz nepatrí kostolu, ale je vystavený v štátnom múzeu.
Kostol sv. Michala archanjela v Leviciach je klasicistický kostol postavený v 18. storočí. Nachádza na Ulici sv. Michala v Leviciach.
Kostol svätého Egídia (čes. Kostel svatého Jiljí) je gotický kostol románskeho pôvodu pri kláštore dominikánov v pražskom Starom Meste.
Kotnov je jediná zachovalá veža táborského hradu, ktorý založil Přemysl Otakar II. na ochranu mesta Hradiště ako mestský hrad.
Kótovanie (z fr.) je priraďovanie rozmerov predmetu na jeho obraze. Využíva sa pri tvorbe technických výkresov a je normalizované . Pre jednotlivé technické odvetvia existujú odchýlky v spôsobe kótovania.
Kotvenie (angl. anchoring) je kognitívne skreslenie, ktoré popisuje tendenciu ľudí sa pri rozhodovaní príliš spoliehať na prvú časť ponúknutej informácie (ďalej len "kotva"). Ku kotveniu prichádza, ak jednotlivci použijú úvodnú časť informácie pre svoje ďalšie úsudky. Hneď ako je kotva nastavená, následné úsudky sú vykonávané úpravou smerom od kotvy a je prítomné skreslenie informácii v okolí kotvy. Napríklad: úvodná cena požadovaná za ojazdený automobil nastavuje štandard pre zvyšok rokovania. Ceny nižsie ako pôvodne požadovaná cena, sa zdajú byť rozumné, aj keď sú stále vyššie, než je reálna trhová cena.
Kozie mlieko je biela kvapalina produkovaná mliečnymi žľazami kôz (v stredoeurópskych podmienkach ide o kozu domácu). Pôvodne bolo určené pre výživu mláďat, u zdomácnelých zvierat však bola jeho produkcia šľachtením zvýšená a rozšírená na celý rok, aby ju človek mohol využívať pre svoju vlastnú potrebu.
Kôn tarpan stepný (iné názvy tarpan/kôň obyčajný tarpan/kôň domáci tarpan v užšom zmysle; lat. Equus ferus ferus v užšom zmysle, Equus ferus gmelini v užšom zmysle príp. Equus caballus ferus/gmelini v užšom zmysle) je vyhynutý poddruh koňa tarpana. Žil vo východnej Európe (na Ukrajine a v južnom Rusku).
Králik domáci je domestikovaná forma európskeho králika divého (Oryctolagus cuniculus). Chová sa ako úžitkové zviera na mäso a kožušinu alebo ako domáci spoločník.
Krokodíl orinocký (lat. Crocodylus intermedius) je stredne veľký až veľký krokodíl žijúci v riekach Južnej Ameriky, predovšetkým v rieke Orinoko. Dorastá až do dĺžky piatich metrov a je považovaný za kriticky ohrozený druh. Patrí medzi najväčšie americké predátory.
Krt obyčajný alebo krt podzemný (Talpa europaea) je hmyzožravec z čeľade krtovité. Obýva západnú Palearktídu od Pyrenejí po rieky Ob a Irtyš. Výskyt na Slovensku bol doložený na 90,3 % územia. Podľa Medzinárodnej únie na ochranu prírody a prírodných zdrojov krt obyčajný patrí medzi najmenej ohrozené druhy, celková populácia je stabilná, maximálne zistené početnosti sú až 16 jedincov na hektár. V mnohých krajinách jeho areálu rozšírenia ho považujú za škodcu na trávnikoch a v poľnohospodárstve.
Kruh (z praslovan. krǫgъ, ktoré pochádza z praindoeur. krengh- odvodeného od [s]ker- – krútiť, ohýbať; lat. circulus) je množina bodov v rovine, ktorých vzdialenosť od pevného bodu (stredu kružnice) je menšia alebo rovná pevne danému kladnému číslu (nazývaným polomer). Hranicu kruhu tvorí kružnica a je podmnožinou kruhu. Kruh je teda plocha ohraničená kružnicou vrátane nej samej.
Kružba je kamenný alebo sklený ornament charakteristický pre gotiku. Ozdobuje okenný oblúk, výplne zábradlia, tympanónu, hlavice a konzoly.
Kryopediment je pediment (mierne sklonený povrch svahu) vzniknutý v kryogénnych (periglaciálnych) podmienkach. Proces kryopedimentácie zahŕňa rovnobežné ustupovanie príkrejších častí zrubov (svahov) vplyvom pôsobenia súboru kryogénnych pochodov a nasledujúci vývoj plochých erózne denudačných úpätných povrchov. Predpokladom je, že zrub aj úpätný povrch sú vyvinuté v rovnako odolných horninách. Typologicky sa rozlišujú okrajové kryopedimenty pri úpätí okrajových svahov a údolné kryopedimenty, ktoré vznikajú v údoliach vplyvom ustupovania príkrejších častí údolných svahov spôsobeného svahovými pochodmi. Pri vývoji kryopedimentov pôsobí na strmých svahoch mrazové zvetrávanie, mrazové kĺzanie sutiny a rútenie.
Kryptomnézia je skrytá alebo nevedomá pamäť(podľa inej skupiny ľudí je to podvedomie), ktorá spôsobuje, že sa danej osobe vybavujú podrobnosti nejakej udalosti z knihy či filmu, pričom si sám neuvedomuje, že ide o spomienku. Kryptomnéziou sa dá vysvetliť napríklad paranormálny jav.
Kryštalinikum alebo fundament je komplex kryštalických, väčšinou premenených a magmatických hornín, hlavne granitoidov. Výraz sa zvykne používať na označenie vrstvy hornín pod sedimentmi, platformnou pokrývkou alebo výplňou sedimentačných paniev. Samotná sedimentárna pokrývka kryštalinika je často označovaná ako sedimentárny obal.
KTM-1 bol typ sovietskej jednosmernej, dvojosej a vysokopodlažnej električky, ktorú vyrábala spoločnosť UKVZ v rokoch 1947 až 1961. Za električky boli zvyčajne zapájané vlečné vozne KTP-1.
Kubický meter za sekundu (skratka m^3·s^−1, m^3/s) je jednotka odvodená zo základných jednotiek SI a je jednotkou objemového prietoku predstavujúcou objem tekutiny, ktorý pretečie za jednotku času.
Kuchárske umenie alebo kulinárske umenie (fr. l'art culinaire) je umenie prípravy a úpravy jedál. Je významnou zložkou kultúrnych dejín národov. Kuchárske umenie je predmetom skúmania gastronómie.
Kuk (iné názvy: Kek, Keku) je staroegypský boh. Podľa hermopolitskej kozmogónie patril počas obdobia Strednej ríše do Ogdoady (Osmora) – skupiny ôsmich prvotných božstiev, uctievaných v Chmúneve (Hermopolis), kde spolu so svojím ženským náprotivkom Kauket predstavovali ako pár prvotnú tmu.
Kulturistika (po angl. bodybuilding) je športová disciplína zameraná na zlepšovanie svalstva a posilňovanie. Jej hlavný cieľ je prostredníctvom použitia špeciálnych cvikov založených na progresívnom odpore dosiahnuť estetizáciu ľudského tela. Bodybuilding nie je len šport, je to spôsob života, prístup k cieľavedomému tvarovaniu ľudského tela. Moderná kulturistika sa začala rozvíjať na začiatku 20. storočia v USA. Hlavnými propagátormi tohto športu boli bratia Weiderovci, ktorí vytvorili niekoľko základných prístupov k tvarovaniu postavy. Začali organizovať súťaže a pritiahli široké masy bežného obyvateľstva. Za najvýznamnejšiu osobnosť v kulturistike sa považuje Arnold Schwarzenegger, mladý Rakúšan, ktorý na pozvanie bratov Weiderovcov cestuje do USA, aby sa neskôr stal mnohonásobným víťazom najprestížnejšej súťaže Mr. Olympia (Olympia weekend). Kulturistika prekonala od svojich počiatkov dlhú cestu, v súčasnosti sa vo svete koná mnoho profesionálnych aj amatérskych súťaží. Tzv. železnej hre sa v 21. storočí nevenujú už len nadšenci v pivniciach a posilňovniach v podkroví, fitnes sa stáva veľmi populárnym životným štýlom. Veľa ľudí pravidelne navštevuje posilňovne a bojuje proti obezite, srdcovým chorobám tým, že sú aktívni.
Kumkvat alebo kumkvát (lat. Fortunella) je rod rastlín z čeľade rutovité, ako aj názov ich plodu. Novšie sa zaraďuje ako súčasť rodu citrónovník (Citrus).
Kuna lesná alebo kuna hôrna (lat. Martes martes) je mäsožravec z čeľade lasicovité (Mustelidae). Obýva lesy Palearktídy po Západnú Sibír. Výskyt na Slovensku bol doložený na 40,1 % územia. Hrdlo a dolnú časť krku má žltkovo-žltú, čo je poznávacím znakom tohoto zvieraťa, odlišujúcim ho od blízkej príbuznej kuny skalnej (Martes foina) s charakteristickou bielou škvrnou na hrudi a krku.
Kúpeľňa je samostatná miestnosť v byte, v súčasnosti vybavená prívodom a odpadom vody. Je primárne určená na kúpanie a umývanie. Býva vybavená umývadlom so zrkadlom, vaňou, alebo sprchovacím kútom. Niekedy je súčasťou kúpeľne i záchod a bidet. V mnohých bytoch býva v kúpeľni umiestnená aj práčka.
Kura domáca (iné názvy: kur domáci, v poľnohospodárstve a chovateľstve aj sliepka; lat. Gallus gallus f. domestica, ďalšie lat. názvy pozri nižšie) je domestikovaný taxón z rodu kura (Gallus). Presnejšie je spravidla hodnotený ako forma (alebo staršie poddruh či varieta) druhu kura divá (Gallus gallus) alebo staršie ako samostatný druh kury.
Kurši žili na pobreží Baltského mora. Ich južná hranica územia siahala až ku Kaunasu na dnešné územie Litvy. Prvá písomná zmienka o Kuršoch pochádza z roku 675. Ich kráľom bol Lamekins, ktorý mal titu rex. V 9. - 12. storočí už boli známymi moreplavcami, obchodníkmi a pirátmi. Saxon Gramatik vo svojej škandinávskej histórii uvádza, že kmeň Kuršov dosiahol brehy Dánska a Švédska.
Kužeľosečka je rovinná krivka, ktorá vznikne prierezom rotačnej kužeľovej plochy s rovinou neprechádzajúcou jej vrcholom. Podľa sklonu roviny rezu vzhľadom na rotačnú os kužeľovej plochy vzniká kružnica, elipsa, parabola a hyperbola.
Kvádi (staršie: Kvádovia) boli západogermánsky kmeň. Spolu s Markomanmi tvorili vyšší kmeňový zväz Svébi, preto ich neskôr antickí autori uvádzali aj pod týmto menom. V 1. storočí pred Kr. sídlili pri Labe, asi v polovici 1. storočia pred Kr. sa spolu s Markomanmi presídlili na východ, pričom Markomani osídlili predovšetkým Čechy a Moravu, Kvádi západné Slovensko.
Kvantová gravitácia je súbor otázok vo fyzike, na vyriešenie ktorých je potrebné poznať aj správnu teóriu gravitácie (ktorou je s veľkou presnosťou všeobecná teória relativity Alberta Einsteina), aj kvantovú mechaniku. Typické javy študované v kvantovej gravitácii sú výroba kvánt gravitačných vĺn, tzv. gravitónov, ich rozptyl, vyžarovanie čiernych dier a „kvantová pena“, teda chaotický a bublajúci stav časopriestoru na najkratších vlnových dĺžkach.
Kvantum alebo kvant je najmenšie možné (teda už nedeliteľné) množstvo energie, hmoty (elementárna častica) alebo poznatku, resp. najmenšia možná hodnota fyzikálnej veličiny. Čo je „najmenšie možné“ samozrejme vždy závisí od stavu pokroku.
Kvark t, nazývaný i kvark top alebo vrchný kvark (po angl. top quark), je kvark tretej generácie. Bol objavený v roku 1995 v kolíznom detektore Fermilab a experimentami CDF a DØ a je to najťažšia zo všetkých známych elementárnych častíc.
Kvarkovo-gluónová plazma je prehriata hmota vysokej hustoty, zložená z kvarkov a gluónov. Predpokladá sa, že táto hmota existovala počas prvých 20 až 30 mikrosekúnd (milióntin sekundy) existencie vesmíru. V takejto hmote sa udržujú podmienky pre asymptotickú voľnosť častíc (t. j. častice nie sú pevne viazané). Toto je pravdepodobne jediný možný spôsob, akým by mohli existovať voľné kvarky. Je pomenovaná analogicky podľa tradičnej plazmy, v ktorej sú normálne väzby medzi elektrónmi a atómovými jadrami rozbité.
Kvázičastica je entita podobná častici, ktorá vzniká v určitých sústavách interagujúcich častíc. Možno si ju predstaviť ako jednotlivú časticu pohybujúcu sa v sústave a obklopenú oblakom ďalších častíc, ktoré sú vymršťované von alebo zachytávané pozdĺž pohybu, takže sa celá entita pohybuje spolu ako voľná častica.
Kyvadlo (pendulum) je teleso, voľne otočné okolo pevnej vodorovnej osi, neprechádzajúcej jeho ťažiskom. Ak je také teleso vychýlené z rovnovážnej polohy, koná húpavý pohyb. Pri ňom sa striedavo mení potenciálna energia kyvadla na kinetickú energiu kyvadla a naopak.
L-systém alebo Lindenmayerov systém je druh formálnej gramatiky známy najmä vďaka svojmu použitiu pri modelovaní vývinu rastlín, ako aj ďalším biologickým aplikáciám. L-systémy môžu byť použité aj na generovanie niektorých typov fraktálov (napr. Kochova vločka). Sú pomenované podľa maďarského teoretického biológa a botanika Aristida Lindenmayera (toho času pôsobiaceho na univerzite v Utrechte), ktorý s týmto konceptom prišiel v roku 1968.
La Scala је divadlo, ktoré bolo založené v Miláne z vôle vládkyne Márie Terézie, po zbúraní vojvodcovského divadla kráľovstva, 22. februára 1776.
Labradorský prúd je chladný morský prúd v severnej časti Atlantického oceánu. Vzniká v Davisovom prielive v dôsledku severných a západných vetrov. Prúdi smerom zo Severného ľadového oceánu okolo polostrova Labrador a ostrova Newfoundland smerom na juh ďalej okolo Nového Škótska. Je pokračovaním Západného grónskeho prúdu a prúdu Baffinovho ostrova.
Lakihegyi adótorony je veža typu Blaw Knox v časti Szigetszentmiklósu, v maďarskom Lakihegy. So svojou výškou 314 metrov bola v rokoch 1933 - 1939 a 1946 - 1947 treťou najvyššou stavbou sveta a najvyššou v Európe. Dodnes je najvyššou stavbou v Maďarsku a najvyššou svojho typu. Postavená bola v roku 1933 a zrekonštruovaná v roku 1946.
Lakolit je hypoabysálne magmatické teleso bochníkového alebo šošovkovitého tvaru, čiže plochá intrúzia (konkordantný plutón), ktorá prenikla medzi dve vrstvy usadených hornín. Pri vzniku tlak prenikajúcej magmy klenbovite dvíha nadložné vrstvy. S magmatickým ohniskom ho spája prívodný kanál. Lakolitom je napríklad vrch Oblík v Slanských vrchoch.
Lambethský palác (angl. Lambeth Palace) je sídlo arcibiskupa z Cantenbury. Nachádza sa v Lambethe na južnom brehu Temže v Londýne. Palác bol veľakrát renovovaný, naposledy Edwardom Blorem.
Lamborghini Murciélago je dvojdverový, dvojsedadlový športový automobil vyrábaný automobilovou spoločnosťou Lamborghini medzi rokmi 2001 a 2010. Ako následník po Lamborghini Diablo sa v roku 2001 predstavilo Lamborghini Murcielágo ako kupé. Murcielágo vlastnila aj automobilka Audi. Bolo navrhnuté Belgičanom, rodeným Peruáncom Lucom Donckerwolkom. Auto bolo vyrábané v dvoch generáciách. V prvej sa objavil základný model s 6.2-litrovým motorom vo verzií kupé a neskôr aj roadster. V roku 2006 Lamborghini predstavilo na autosalóne v Ženeve druhú generáciu pod označením LP640, to sa vyrábalo opäť vo verziách kupé i roadster. Z modelu LP640 v roku 2009 vznikol model LP670-4.
Land Rover je britský výrobca terénnych a viacúčelových vozidiel, sídliaci v Anglickom meste Gaydon. Pôvodne sa označenie Land Rover vzťahovalo len na jeden z vyrábaných typov, revolučný model bol predstavený na autosalóne v Amsterdame 30. apríla 1948. Typ bol neskôr produkovaný v množstve variánt, ktoré mali pohon všetkých 4 kolies. Firma začala ako súčasť Rover Car Company, automobily Land Rover boli vyvíjané a vyrábané v širokom spektre verzií s pohonom všetkých 4 kolies. Firmu v priebehu jej histórie vlastnilo niekoľko spoločností ako boli British Leyland, British Aerospace, BMW a Ford Motor Company. Dnes je firma súčasťou divízie Tata Motors, spoločnosti Tata. Land Rover je po automobilke Jeep najstarším výrobcom vozidiel SUV.
Langer Eugen (známy aj ako UN-Hochhaus) je výšková budova v mestskej časti Gronau nemeckého mesta Bonn postavená v rokoch 1966 - 1969. Od rekonštrukcie v roku 2006 tu sídli jedenásť organizácií OSN a preto je súčaťou UN-Campusu.
Lateránsky palác alebo Laterán je palác v Lateráne v Ríme, umiestnený vpravo od baziliky sv. Jána v Lateráne. Spolu s bazilikou sv. Jána je súčasťou exteritoriálneho majetku Svätej stolice.
Laterit je pomenovanie pre typ pôdy, ktorá vznikla zvetrávaním všetkých typov hornín (okrem vápenca), teda tvorených predovšetkým silikátovými minerálmi, v oblastiach s vlhkým tropickým a subtropickým podnebím. Je červenkastej až hnedej farby prípadne škvrnitý, obsahuje veľké množstvo oxidov a hydroxidov železa, hliníka, titánu, mangánu a ílových minerálov (najmä kaolinitu) a má málo humusu. Železitý laterit môže byť o železo (hematit a goethit) obohatený natoľko, že sa ťaží ako železná ruda. Na niektorých miestach sa ťaží aj pre obsah niklu. Hlinitý laterit, bohatý na zmes gibbsitu a boehmitu, je dôležitou rudou hliníka (bauxit). Laterit môže mať rôzne vlastnosti, býva sypký aj spevnený, ak jeho povrch stvrdne vytvára tzv. krusty. Možno v ňom pozrovať pizolitickcú až konkréciovitú makrostavbu.
Látka je jedna z dvoch základných foriem hmoty. Štruktúrnou jednotkou látky sú častice s nenulovou pokojovou hmotnosťou (molekula, atóm, ión, elektrón, protón, neutrón). Látka je forma hmoty, ktorou sa prejavuje jej štruktúra.
LCD televízor je televízor, ktorý používa na zobrazovanie technológiu LCD. LCD televízory sú tenšie ako klasické elektrónkové televízory rovnakej veľkosti a sú k dispozícii v omnoho väčších rozmeroch. Táto kombinácia vlastností určuje praktickosť LCD televízorov v mnohých oblastiach.
Le Globe de la science et de l’innovation (doslova Glóbus vedy a inovácie) je pamiatka v CERN HQ v Meyrine, Švajčiarsko. Je vysoká 27 metrov, široká 40 metrov a je postavená z dreva ako symbol trvalo udržateľného rozvoju.
Leadenhall Building (známy aj ako 122 Leadenhall Street) je mrakodrap v britskom veľkomeste Londýn. S výškou 225 m je najvyššou budovou časti City of London.
Leberfinger je historická budova v Bratislave v okrese Bratislava V v Petržalke na pravom brehu Dunaja, na Viedenskej ceste.
Ledebourský palác je barokový palác v Prahe na Malej Strane. Je chránený ako kultúrna pamiatka Českej republiky a jeho adresa je Valdštejnské náměstí 162/3. Na palác nadväzuje terasové záhrada stúpajúca až k stene záhrad Pražského hradu.
Leg-press je cvičenie na posilnenie dolnej časti tela, podobne ako drepy. Oproti drepom je to cvik pohodlnejší, nevyžaduje venovať takú pozornosť technike, je menej náročný a pohodlnejší, nezaťažuje chrbtové partie. Je to alternatíva drepov pre cvičiacich s problémami chrbta. Medzi jeho výhody patrí aj veľká účinnosť pri rozvoji sily a objemu svalov nôh.
Lepenie je spôsob nerozoberateľného spájania materiálov za použitia lepidla. Povrch spájaných častí sa pripraví (očistenie, zdrsnenie, odmastenie), na jednu, alebo obe plochy spoja sa nanesie lepidlo, súčiastky sa k sebe priložia a lepidlo sa nechá zaschnúť.
Lepsius I alebo Pyramída Lepsius I je označenie pre pozostatky neznámeho objektu, pravdepodobne pyramídy, pri dedine Abú Rawáš v Egypte. Objekt pozostáva z odhaleného kamenného jadra, obklopeného masou muriva z nepálených tehál. Egyptológovia ho datujú do obdobia druhej polovice 3. dynastie, aj napriek netradičnej polohe (okraj záplavovej zóny Nílu pre pyramídu zo Starej ríše) a stavebnému materiálu (nepálená tehla). Dôvodom je okolo tridsať sekundárne vybudovaných súkromných hrobiek z obdobia 5. a 6. dynastie, ktoré sa našli vo vnútri hmoty obnaženého kamenného jadra objektu. Dnes je objekt takmer rozobraný. Podľa niektorých súčasných názorov mohlo ísť o pyramídu a jej staviteľom mohol byť Hunej.
Lepsius XXIV alebo Pyramída Lepsius XXIV je ruina menšej pyramídy pri dedine Abúsír v Egypte, ktorá stojí v blízkosti Pyramídy Chentkaus II.
Lepsius XXV alebo Dvojhrobka Lepsius XXV alebo Pyramída Lepsius XXV je ruina dvojhrobky pri dedine Abú Sír v Egypte. Nachádza v blízkosti Pyramídy Chentkaus II.
Letný arcibiskupský palác je barokový palác v Bratislave na námestí Slobody 2899/1, ktorý je sídlom Úradu vlády Slovenskej republiky.
Letohrádok alebo zriedkavo letohrad je samostatne stojaci obytný dom, vybudovaný v záhrade, parku či v prírode, ktorý slúži najmä na letné ubytovanie (v minulosti letné sídlo šľachtica) ale prípadne aj na trvalé bývanie (najčastejšie jednej rodiny). Stávajú najmä v tichom ústraní a blízko lesov, aby poskytli svojim obyvateľom čo najviac pokoja a zdôraznili rozdiel medzi ruchom mesta a pokojnou atmosférou svojho okolia.
Lexus (jap. レクサス) je divíza koncernu Toyota z Japonska vyrábajúca luxusné automobily. Táto značka je známa svojim technickým pokrokom a bezpečnosťou.
LGS 3 je trpasličia nepravidelná galaxia, ktorá patrí do Miestnej skupiny galaxií. Je to satelitná galaxia Galaxie v Trojuholníku M33. Vykazuje červený posun, podľa ktorého sa vzďaľuje od Mliečnej cesty rýchlosťou 277 km/s.
Liatina je zliatina železa s uhlíkom s obsahom uhlíka vyšším ako je jeho maximálna rozpustnosť v austenite (t. j. 2,14 %), s výnimkou ledeburitických ocelí. V porovnaní s oceľami obsahujú okrem viac uhlíka aj viac sprievodných prvkov (napríklad mangán, kremík, síru, fosfor). Liatina sa vyrába pretavením vhodných surových želiez a kovového odpadu v zlievárenských peciach, najčastejšie v kuplovniach.
Liatinový hrniec je kuchynský hrniec s hrubými stenami vyrobený z kovovej liatiny. Liatinové hrnce majú v Európe dlhú tradíciu a používajú sa už stovky rokov.
Lineárna algebra je oblasť matematiky zaoberajúca sa predovšetkým štúdiom vektorov, tried vektorov nazývaných vektorové priestory (alebo lineárne priestory), ako aj tzv. lineárnymi zobrazeniami, ktoré bývajú často reprezentované maticami. Lineárna algebra má veľké množstvo aplikácií od riešenia sústav lineárnych rovníc, cez abstraktnú algebru, funkcionálnu analýzu až po viaceré prírodné a spoločenské vedy. Aj nelineárne matematické modely môžu často byť aproximované pomocou lineárnych, a teda lineárna algebra môže byť užitočná aj pri približnom riešení problémov, ktoré sú ťažko riešiteľné presne.
Liova grupa [vyslov: líova] alebo liovská grupa [líovská] (alebo nesprávne Lieho grupa [lieho]) je matematický objekt, ktorý je zároveň grupou aj diferencovateľnou varietou, pričom grupové operácie sú kompatibilné s hladkou štruktúrou na variete.
Lipovina je odroda viniča hroznorodého registrovaná na území Slovenska od roku 1952, ktorej pestovanie je povolené vo vinohradníckej oblasti Tokaj.
Lodžia (tal. loggia) je horizontálna previsnutá nosná konštrukcia. Ide o otvorený priestor, po oboch stranách má plné nosné steny, na ktoré sa ukladajú stropné dosky podľa polohy, vzhľadom na líce. Priečelia objektu sú zapustené, polozapustené alebo predsadené, podľa materiálu oceľobetónové, montované a kombinované. Loggie zlepšujú architektonický vzhľad objektu a dispozíciu priestorov. Zapustené lodžie najviac zmenšujú obytnú plochu byt, zhoršujú osvetlenie vnútorných priestorov. Polozapustené vytvárajú prechod medzi balkónom a loggiou. Ďalšie nevýhody sú ako pri zapustenej loggii a veľká nevýhoda je potreba izolovať zvislé nosné múry.
Logická pravda je analytická veta, ktorá neposkytuje nijakú bezprostrednú informáciu o mimojazykovej skutočnosti. Logické pravdy tvoria obsah formálnej logiky.
Loket je hrad ležiaci na vrchu nad riekou Ohře v meste Loket, v okrese Sokolov v Česku. Pre nedostatok písomných prameňov nie je známy presný dátum založenia, ale podľa archeologických štúdií bol hrad pravdepodobne založený v druhej polovici 12. storočia, za vlády Vladislava II.
Lom je pracovný priestor a prevádzkareň na ťažbu úžitkových nerastných surovín plytko uložených pod úrovňou zemského povrchu.
Lomená pyramída (iné názvy: Kosodĺžniková pyramída, Zalomená pyramída, Pyramída s dvoma svahmi, Pyramída so zalomenými stenami, Romboidná pyramída či Snofruova lomená pyramída pri Dahšúre) je pyramída faraóna Snofrua pri Dahšúre. Jej základňa má rozmery 185,5x185,5 metra, jej výška je 92,3 m (pôvodne 100 m). Je zaujímavá tým, že jej steny spočiatku stúpajú pod uhlom 54°51' do výšky 45 m, kde sa lámu pod uhlom 42°59'. Má dva vchody a vo vnútri dve obrovské komory s vysokými stropmi, spojené dodatočne vytesanou šachtou. Južne od pyramídy je satelitná pyramída.
London Interbank Offered Rate, skratka LIBOR, je každý deň o 11:00 fixovaná úroková miera vypočítaná na základe údajov o úrokoch vyplácaných z vkladov 12 významnými bankami na londýnskom peňažnom trhu. Je to teda IBOR londýnskeho peňažného trhu. Slúži ako referenčná úroková miera v mnohých medzibankových operáciách.
Lorentzova sila je sila pôsobiaca na náboj alebo vodič v elektromagnetickom poli. Alebo taktiež superpozícia elektrickej a magnetickej sily.
Low key (z angl. low-key lighting – doslova „nízko kľúčové nasvietenie“) je štýl nasvietenia fotografickej alebo filmovej scény, vyznačujúci sa prevahou tmavých tónov a vysokým kontrastom medzi svetlom a tieňom.
Ložisko je strojárska súčiastka ktorá slúži na prenos síl medzi pohyblivými a pevnými časťami mechanického stroja, pričom je vyrobené tak, aby minimalizovalo trenie vznikajúce medzi pohyblivými a pevnými časťami stroja. Ložisko v stroji niektoré sily zachytáva, iným umožňuje voľný pohyb.
Lubenícko-margecianska línia tiež lubenícko-margecianska jazva je významná zlomová oblasť vyššieho rádu v Západných Karpatoch. Má charakter prešmyku. Pozdĺž nej je nasunuté gemerikum na veporikum. K násunu došlo počas tuhárskej fázy v priebehu strednej kriedy.
Ľubovnianka je minerálna voda produkovaná na Slovensku. Pramene z ktorých vyviera sa nazývajú: Vajcovka, Kvašna voda a Šabľová voda. Majú aj liečivé účinky.
Ludolfovo číslo, hovorovo π(pí) alebo výnimočne aj Archimedova konštanta (znak je grécke písmeno malé pí) je pomer obvodu kruhu k jeho priemeru. Či je kruh malý, alebo veľký, π je stále rovnaké, je to matematická konštanta. Táto konštanta sa bežne používa nielen v matematike ale aj vo fyzike, inžinierstve a iných vedách. Ludolfovo číslo je iracionálne, transcendentné číslo, ktorého prvé tri cifry sú 3,14.
Luminiscencia je fyzikálny jav, pri ktorom teleso (látka) vyžaruje väčšie množstvo svetla, než by vyžarovalo absolútne čierne teleso rovnakej teploty. Je spôsobená prechodmi vybudených elektrónov do základného stavu po excitácii. Látka, schopná luminiscencie sa nazýva luminofor.
Luxor je aktuálny názov jedného z najstarších a najvýznamnejších miest Egypta, ktoré leží asi 700 kilometrov južne od Káhiry.
Lyžičiar ružový (Platalea ajaja) je vták z rodu lyžičiarov. Žije v Amerike, od juhu USA cez Strednú Ameriku až po Ameriku Južnú (Argentína). Preferuje vodné biotopy. Tento veľký vták meria 75 – 80 cm a váži 1,2 – 1,75 kg. Krk, chrbát a prsia majú biele sfarbenie, hlava je zelená, zvyšok tela má farbu hlavne ružovú. Potravu (napr. ryby) lyžičiar vyberá z plytkej vody lyžicovým zobákom. Lyžičiar ružový hniezdi v kolóniách, majúcich až 1 000 jedincov. Do hniezda na stromoch samica nakladie 1 – 5 vajec. O mláďatá sa rodičia starajú 8 týždňov. Lyžičiar ružový je najmenej ohrozený druh.
Macedónsky denár (mac. mакедонски денар) je zákonné platidlo Severného Macedónska. Jeho ISO 4217 kód je MKD. Jedna stotina dinára sa nazýva 1 deni, ale majú takú nízku hodnotu, že posledná minca o hodnotě 50 deni bola zrušená k 31.12.2012.
Mačka zlatá (lat. Felis aurata alebo Profelis aurata) je divá mačka žijúca v hustých lesoch tropickej Afriky. Je približne dvakrát väčšia ako mačka domáca. Samce sú trochu väčšie a v priemere dorastajú do dĺžky 105 cm, vrátane chvosta. Srsť môže mať viacero farieb od svetlej oranžovej do červenohnedej. Niektoré jedince sú celé škvrnité, iné nemajú takmer žiadne škvrny. Je samotárska a aktívna v noci. Loví na zemi i na stromoch.
Maďarský forint je mena Maďarska. Jeho ISO 4217 kód je HUF, v Maďarsku sa obvykle používa skratka Ft. Jeden forint sa skladá zo sto fillérov. Keďže reálna hodnota fillérov je veľmi nízka, (najnižšia používaná minca je 5 forintov), neexistujú žiadne fillérové mince.
Madarský jazdec (bulh. Мадарски конник – Madarski konnik) je včasne stredoveký skalný reliéf, ktorý sa nachádza južne od mesta Šumen v severnom Bulharsku pri dedine Madara. Zobrazuje viac ako dvadsať metrov veľkého jazdca na koni, ktorý je vytesaný až v sto metrovej výške nad povrchom. Rok vzniku vyobrazenia sa pohybuje medzi rokmi 705 – 810.
Madison Square Garden, známy hovorovo ako the Garden, je multifunkčná aréna v centre Manhattanu. Súčasná hala je štvrtá v poradí. Predchádzajúce Madison Square Garden stáli na rohu 26. street, resp. 50. street.
Magnetický monopól je hypotetická elementárna častica, ktorá nesie magnetický náboj, predstavujúca izolovaný magnetický pól (severný pól bez južného alebo naopak). Magnetický monopól by teda mal celkový nenulový severný alebo južný „magnetický náboj“. Moderný záujem o tento koncept pochádza z časticovej fyziky, predovšetkým teórie veľkého zjednotenia a teórie superstrún, ktoré predpovedajú existenciu magnetických monopólov. Známe elementárne častice, ktoré majú elektrický náboj, predstavujú elektrické monopóly.
Magnetostatika je vedné odvetvie, ktoré sa zaoberá štúdiom statického magnetického poľa. V elektrostatike sú náboje statické, zatiaľ čo v magnetostatike sú prúdy statické. Magnetostatika je dobrá aproximácia aj vtedy, keď prúdy nie sú statické, ale výrazne sa nemenia.
Mainstream (z anglických slov main[mejn] = hlavný a stream[stri:m] = prúd) je termín, ktorý sa používa pre označenie prevládajúceho spoločenského konsenzu a výberu v kultúre, v umení a v názore na spoločenské dianie. Často je tento pojem používaný v negatívnom význame. Typickým predstaviteľom mainstreamovej kultúry sú populárne masmédiá.
Majstrovstvá sveta cestných motocyklov (skrátene MotoGP) je najprestížnejšia súťaž športových cestných motocyklov. Delia sa na štyri kategórie: Moto E, Moto 3, Moto 2 a MotoGP.
Maki myšovitý alebo maki trpasličí (lat. Microcebus murinus) je druha primáta z čeľade makiovité (Cheirogaleidae). Žije na Madagaskare. Bez chvostíka meria 11 cm. V noci lezie po stromoch a živí sa plodmi, lístím, kvetmi a hmyzom.
Malá morská víla je socha predstavujúca postavu z rovnomennej rozprávky Hansa Christiana Andersena, ktorý ju literárne stvárnil spolovice ako ženu a spolovice ako rybu. Je umiestená v kodanskom prístave v Dánsku. Jej výška je 125 cm a hmotnosť okolo 175 kg.
Malibu je likér s prírodným kokosovým extraktom vyrábaný v Barbadose. Aj keď je alkohol od roku 1895 vyrábaný na Barbadose, je stáčaný do fliaš v Dumbartone v Škótsku firmou Pernod Ricard. Obsahuje 21,0 % alkoholu, reklamné kampane sú založené na tom, že karibský život sa dá žiť aj v západnom mestskom životnom štýle. V reklame je povedané: „Ak by ľudia z Karibiku brali život rovnako vážne ako títo ľudia, nikdy by nemohli vynájsť Malibu. Vážne to išlo jednoducho.“
Malin 1 je galaxia v súhvezdí Vlasy Bereniky. Malin 1 je obrovská (priemer 600 000 svetelných rokov), ale veľmi slabá špirálová galaxia. V tejto galaxii sa z nejakého dôvodu tvorí veľmi málo hviezd. Galaxie s nízkym povrchovým jasom by mohli tvoriť až polovicu galaxií vo vesmíre. Malin 1 je jednou z najväčších galaxií tohto typu.
Malostranská vodárenská věž, nazývaná tiež Petržilkovská věž je najmenšia pražská historická vodárenská veža, jediná z historických vodárenských veží pri ľavom brehu Vltavy. Nachádza sa na Smíchove (Praha 5) na Petržilkovskom ostrove, neďaleko Janáčkovho nábrežia a južného cípu Dětského ostrova.
Mamut je doskový fotoaparát nadštandardných rozmerov, ktorý vymyslel a postavil americký fotograf a vynálezca George Raymond Lawrence v roku 1900. Fotoaparát vážil 1400 libier (625 kilogramov) a exponoval fotografické dosky vo veľkosti 8 × 4,5 stôp (2,4 x 1,3 metra) výrobcu Cramer Isochromatic. S doskou, ktorá vážila 225 kilogramov, muselo manipulovať 15 mužov. Fotoaparát sa tak stal najväčším svojho typu na svete.
Manažment výkonnosti (iné názvy: riadenie výkonnosti/výkonov/výkonu, výkonnostný/výkonový manažment, manažment výkonov/výkonu, manažérstvo výkonnosti; angl. performance management) je v technike, ekonómii a personalistike proces hodnotenia pokroku smerom k dosiahnutiu vopred stanovených cieľov. Napr. v personalistike slúži na maximalizáciu výkonov ľudských zdrojov a tým pomáha podnikom a organizáciám dosiahnuť svoje strategické ciele.
Mangaka (jap. 漫画家) je japonské slovo označujúce karikaturistu alebo komiksového tvorcu, teda autora mangy. Niektorí umelci študujú roky na umeleckej univerzite alebo sa stanú učňom skúsenejšieho mangaku predtým, než vstúpia do sveta mangy ako profesionálni mangakovia.
Manchesterský kód je spôsob dátovej komunikácie (linkový kód) pre fyzickú vrstvu modelu OSI, ktorý určuje ako presne budú reprezentované bity 0 a 1 pri prenose signálu cez médium (ktorým je vo väčšine prípadov medený kábel). Rozdielne stavy (0 alebo 1) sú vždy reprezentované minimálne jedným prechodom stavu (resp. zmenou napätia z jednej úrovne na inú). Manchesterský kód je považovaný za kód s vlastným vnútorným časovaním (tzv. self-clocking), pretože pri jeho vysielaní je každý bit poslaný vo vopred stanovenú časovú periódu, a teda nie je potreba vysielať pomocný časovací signál.
Manicouagan je najväčší zachovaný meteoritový kráter na Zemi. Nachádza sa v Quebecu v Kanade, jeho priemer je 100 km a meteorit tam dopadol zhruba pred 212 miliónmi rokov. Momentálne je vyplnený vodnou nádržou.
Mapučovia (iné názvy: Mapučé, Mapuče, Mapuche; najmä vo význame 1 a 2 [a najmä staršie]: Araukáni alebo Araukánci; vo význame 1 staršie aj: Čé; vo význame 3 a 4 [staršie aj 1 a 2]: Molučé či Molučovia; po španielsky mapuches, araucanos, staršie araucos, moluches) je názov skupiny juhoamerických Indiánov.
Maremansko-abruzský pastiersky pes je klasický pastiersky pes, blízky príbuzný karabaša, akbaša, slovenského čuvača, maďarského kuvasza a komondora. Toto plemeno je vzácne vo všetkých krajinách okrem Talianska. Je to svojrázny a nie veľmi poslušný, ale výborný strážny pes.
Marginalizmus (z lat. marginalia, tzn. margo = okraj, hranice) je myšlienkový smer založený na teórii marginálneho (hraničného) úžitku. Marginalizmus je pojem používaný buď pre označenie špecifickej metódy, alebo aj celej školy neoklasickej ekonómie. V prvom prípade ide o postup v mikroekonomickej a makroekonomickej analýze založený na využívaní diferenciálneho a integrálneho počtu; v zásade ide o zisťovanie hypotetických zmien jednej veličiny za predpokladu, že sa iná veličina, s ňou vzájomne závislá, bude meniť v určitom rozsahu a tempe, zatiaľ čo ostatné okolnosti se meniť nebudú. Prvopočiatky marginálnej analýzy možno sledovať u A. R. J. Turgota, D. Bernoulliho a D. Ricarda v zákone klesajúcich výnosov pôdy. Ako synonymum neoklasickej školy je marginalizmus spájaný predovšetkým s teóriou hraničného úžitku, teóriou hraničnej produktivity, prípadne ďalšími koncepciami neoklasickej ekonómie.
Marlenka je medová torta, ktorá vychádza zo starej arménskej receptúry. Je zložená z medovo-orechového cesta, ktoré je prekladané karamelovým krémom. Môže byť doplnená čokoládovou polevou, kúskami karamelu a posekanými orieškami.
Marmorhaus („Mramorový dom“) je komerčná budova v Berlíne, ktorá bola postavaná v rokoch 1912 – 1913 podľa plánov Richarda Scheibnera a Eisenberga pod umeleckým vedením Huga Pála. Budova je výrazne symetrická s vysokou valbovou strechou. Fasáda je obkladaná bielym mramorom. Štylisticky je objekt možné priradiť k začínajúcej moderne s náznakom expresionizmu. Popri viedenskej filmovej scéne (niekdajší Union-Palác) bol Marmorhaus jedným z najstarších berlínskych kín. Druhú svetovú vojnu prekonala budova bez výraznejšej škody. Už v máji 1945 tu boli znovu premietané filmy.
Marmóza myšovitá (lat. Marmosa murina) je vačkovec. Je to jedna z najmenších vačíc na svete. Vie veľmi dobre liezť po stromoch.
Marxistická ekonómia (iné názvy: marxistická ekonomická teória, marxistická politická ekonómia) je označenie ekonomických myšlienok vychádzajúcich z prác Karla Marxa.
Mascarpone je jemný, krémový čerstvý syr vyrábaný zo smotany pôsobením kyseliny vínnej. Pochádza z Lombardie (slovo Mascherpa označovalo v tamojšom dialekte syr ricotta), dnes sa však vyrába po celom Taliansku. Mascarpone sa používa ako prísada do dezertov (napr. tiramisu) a tort.
Maserati S.p.A. je známy taliansky výrobca športových vozidiel. Firmu založili bratia v roku 1914 v Bologni. Sídlo a továreň sa v súčasnosti nachádza v Modene. Patrí koncernu Fiat, respektíve jeho súčasti Alfe Romeo.
Maté je nápoj, ktorý sa pripravuje z listov cezmíny paraguajskej. Nápoj sa pripravuje zaliatím sušených drvených listov horúcou vodou. Má plnú horkú chuť a má povzbudzujúce účinky, podobné ako káva alebo čaj. Tradične sa podáva v tekvičke (v Paraguaji zvyčajne v upravenom volskom rohu) a pije sa pomocou špeciálnej slamky (v španielčine "bombilla", bomba po portugalsky). V krajinách svojho pôvodu (Paraguaj, Argentína, Uruguaj, Brazília), je bežné nosenie špeciálnych tašiek, ktoré sa nazývajú matera a sú uspôsobené na nosenie uvedenej výbavy a navyše termosky.
Matematická analýza je časť matematiky, v ktorej základnými pojmami sú: pojem limity, pojem funkcie, pojem derivácie a pojem integrálu. Základnými časťami matematickej analýzy sú diferenciálny počet a integrálny počet, teória funkcií reálnej a komplexnej premennej, teoria diferenciálnych rovníc a i. Poskytuje prostriedky na kvantitatívne skúmanie zmien, závislostí veličín od iných veličín a podobne; zaoberá sa funkciami a rovnicami, ktorých riešením sú funkcie. 
Matematický koeficient alebo koeficient alebo súčiniteľ je činiteľ (spravidla konštantný) v matematických výrazoch pri neznámych alebo premenných, napr. v "2x + py" sú koeficientami 2 a p. Typickým príkladom je číselný koeficient (v "2x + py" je to 2).
Mathesis universalis je exaktná jednotná veda; logika ako zovšeobecnená matematika, ktorá sa zakladá na týchto krokoch, ktoré umožňujú vytvoriť univerzálnu vedu, schopnú čisto formálnym spôsobom (analýzou a kombináciou) dospieť k poznaniu poriadku sveta.
Matroid je matematická štruktúra, ktorá zovšeobecňuje pojem lineárnej nezávislosti v lineárnych priestoroch, a ktorá zohráva dôležitú úlohu v lineárnej algebre a teórii grafov. Existuje relatívne veľký počet rôznych ekvivalentných definícii pojmu matroid.
Maybach-Motorenbau GmbH je nemecká automobilka, ktorá vyrába luxusné automobily. Bola založená v roku 1909 Wilhelmom Maybachom so synom Karlom ako riaditeľom. Spoločnosť bola pôvodne dcérskou spoločnosťou firmy Zeppelin a bola známa ako Luftfahrzeug-Motorenbau GmbH až do roku 1918. Dnes spoločnosť vlastní Daimler AG so sídlom v Stuttgarte.
Mätúca premenná (iné názvy pozri nižšie) je v štatistike premenná z(t), ktorá ovplyvňuje nezávislú premennú x(t) aj závislú premennú y(t), čím vytvára koreláciu medzi premennými x(t) a y(t), ktorú naivná analýza môže označiť za dôkaz kauzálneho vzťahu medzi x(t) a y(t) (t.j. vedie k chybnému záveru, že x(t) ovplyvňuje y(t) alebo naopak). Tento hypotetický kauzálny vzťah je však nepravdivý a skutočné vysvetlenie korelácie spočíva v existencii mätúcej premennej z(t), ktorej zmena spôsobuje zmeny v x(t) aj y(t). Inými slovami, existencia mätúcich premenných je matematickým vyjadrením skutočnosti, že korelácia nemusí znamenať kauzalitu.
McDonald's Corporation je jednou z najväčších reštaurácií rýchleho občerstvenia. Spoločnosť založili v roku 1940 bratia McDonaldovci, no jej rozmach začal až v roku 1955, kedy ju prevzal Ray Kroc, syn česko-slovenských emigrantov. V roku 1960 bola spoločnosť premenovaná na McDonald's Corporation.
Medvedík čistotný alebo medviedik čistotný (iné názvy pozri nižšie; lat. Procyon lotor) je druh z čeľade medvedikovitých. Vyskytuje sa najmä v lesoch. Pochádza zo Severnej Ameriky, no v 20. storočí bol prenesený aj do iných nepôvodných území. Výskyt na Slovensku bol doložený na 2,1 % územia.
Medza únavy je úroveň napätia, pod ktorou je možné aplikovať nekonečný počet zaťažovacích cyklov na materiál bez toho, aby došlo k únavovému poškodeniu. Niektoré kovy, ako sú železné zliatiny a zliatiny titánu, majú zreteľný limit, zatiaľ čo iné ako hliník a meď zreteľný limit nemajú a nakoniec zlyhajú aj pri malých amplitúdach napätia, hoci pri veľkom počte cyklov. Tam, kde materiály nemajú zreteľný limit, sa tiež definuje medza únavy, ale pri definovanom počte cyklov, bez únavového poškodenia.
Medzinárodná asociácia pre rozvoj (angl. International Development Association - IDA) je jedna z inštitúcií Svetovej banky, ktorá bola založená 24. septembra 1960. Je to inštitúcia, ktorá pomáha najchudobnejším krajinám sveta. Tvorí doplnok k Medzinárodnej banka pre obnovu a rozvoj, ktorá je zameraná na stredne bohaté krajiny.
Medzinárodná štandardná atmosféra (ISA; MSA) je atmosférický model, ktorý demonštruje, ako sa tlak, teplota, hustota a viskozita zemskej atmosféry menia v závislosti s rastúcou nadmorskou výškou. Podľa Medzinárodnej organizácie pre štandardizáciu sú hodnoty ISA štandardizované ako ISO 2533:1975. Tento model rozdeľuje atmosféru do vrstiev s lineárnou distribúciou teplôt.
Medzinárodný obchod je súhrn vzťahov spojených s výmenou tovaru medzi národnými ekonomickými celkami. Medzinárodný obchod je súčasť svetového obchodu a jedna zo základných foriem internacionalizácie výroby.
Megahertz (MHz, alebo megacyklus za sekundu podľa starej nomenklatúry) je pomenovanie pre jeden milión (10^6) hertzov, jednotku frekvencie. Jeden megahertz jednoducho znamená „jeden milión za sekundu“ (1 000 000/s). Táto jednotka môže byť použitá pre ľubovolnú periodickú udalosť.
Mechanická vlastnosť je taká fyzikálna vlastnosť, ktorá charakterizuje odolnosť látky proti účinkom mechanických síl. Je to napríklad: pevnosť,pružnosť, obrusnosť, tvrdosť a pod..
Mechanické napätie je stav, ktorý vznikne v telese ak naň pôsobia účinky síl. Inak povedané, napätie je miera vnútorného rozloženia síl na jednotkovú plochu telesa, ktorá vyrovnáva účinok vonkajšieho zaťaženia, alebo okrajových podmienok pôsobiacich na teleso.
Mechanické vlnenie je vlnenie opisované mechanickými veličinami (napr. výchylkou, tlakom, deformáciou). Pri tomto vlnení častice odovzdávajú kmitavý pohyb okoliu. Typickým príkladom sú zvukové vlny, morské vlny alebo seizmické vlny.
Mechanistický determinizmus je učenie, ktoré vylučuje náhodu (neuznáva jej existenciu) a uznáva iba existenciu absolútnej nevyhnutnosti.
Meliatske pásmo alebo slanské pásmo je štruktúrna zóna (Interných) Západných Karpát, ktorú budujú hlavne druhohorné jednotky meliatika, turnaika a silicika. Vznik pásma bol spojený so zánikom meliatského oceánu. Meliatikum predstavuje triasovo-jurský akrečný komplex. Turnaikum predstavuje komplex aktívneho okraja a silicikum zrejme pasívny okraj. V menšej miere sa tu nachádza aj potektonická vrchnokriedová, paleogénna a neogénna sedimentárna pokrývka.
Meltzerov efekt je efekt založený na vplyve poklesu úrokovej sadzby na rast hodnoty portfólia cenných papierov, teda na rast bohatstva a v konečnom dôsledku na rast spotreby. Bol pomenovaný podľa amerického ekonóma Allana H. Meltzera (1928 – 2017).
Menara Kuala Lumpur (doslova Veža Kuala Lumpur; angl. Kuala Lumpur Tower, KL Tower) je vysoká veža v meste Kuala Lumpur v Malajzii. Postavená bola v roku 1995. Používa sa na komunikačné účely a jej anténa siaha do výšky 421 m, čím je piata najvyššia na svete. Po strechu meria 335 m. Vo veži sa nachádza schodisko a vyťah, ktorý vedie do otáčajúcej sa reštaurácie. Patrí do asociácie World Federation of Great Towers. 1. októbra 1996 ju otvoril premiér Mahathir Mohamad.
Menkaureho pyramída (iné názvy: Mykerínova pyramída, Menkavrého pyramída, Mikerínova pyramída, Menkaureova pyramída) je tretia a najmenšia kráľovská pyramída v nekropole pri Gíze v Egypte. Postavil ju panovník 4. dynastie Menkaure (2490–2472 pred Kr.), ktorý bol synom Chufua, staviteľa najväčšej egyptskej pyramídy. V areáli sa nachádzajú aj tri menšie, ktoré boli určené jeho kráľovnám. Menkaureho pyramída patrí medzi pravé kamenné pyramídy a má dodnes zachovanú subštruktúru, ktorá je najzložitejšia spomedzi všetkých zo svojho susedstva. Patrí k nej ďalej zádušný chrám, nachádzajúci sa v blízkosti, a údolný, ktorý ležal pri brehu Nílu. V pozostatkoch týchto objektov sa našlo okrem väčšieho počtu fragmentov aj niekoľko dobre zachovaných sôch faraóna a príslušníkov jeho rodiny.
Meno Réov syn alebo za-re (alt. sa-re; staroeg. z3-rˁ – „Reov syn“) je posledné z postupnosti piatich oficiálnych titulov egyptských faraónov. Panovník ho dostal už pri svojom narodení. Predchádzalo mu označenie "Réov syn" zapísané kombináciou hieroglyfov za („kačka“ a zároveň homonymum pre „syn“) a slnečného kotúča boha Ré. Toto meno malo odrážať faraónovu osobu ako obraz slnečného boha.
Menová únia je taká spolupráca medzi štátmi alebo ich závislými územiami, kedy členské štáty používajú jednu spoločnú menu ako zákonné platidlo.
Menovitý výkon je najväčší užitočný výkon, ktorý zaručuje výrobca. Tento výkon môže motor trvalo vyvíjať pri menovitých otáčkach, menovitom stave vzduchu, tlakových pomeroch v nasávaní a výfuku v prípustných medziach s prevádzkovými látkami, ktorých akosť vyhovuje údajom výrobcu. V dokumentácii sa uvádzajú aj otáčky ktoré prislúchajú k menovitému výkonu: príklad 200 kW / 4800 min –1.
Merenreho pyramída alebo Lepsius XXXIX je staroegyptská kráľovská hrobka a nachádza sa na západnom okraji územia pohrebiska pri dedine Sakkára v severnom Egypte.
Messier 103 alebo M 103 alebo NGC 581 je otvorená hviezdokopa v súhvezdí Kasiopeja, ktorú objavil francúzsky astronóm Pierre Méchain 22. apríla 1781. Jej zdanlivá hviezdna veľkosť je 7,4.
Messier 110 alebo M 110 alebo NGC 205 je trpasličia eliptická galaxia v súhvezdí Andromeda, ktorú objavil francúzsky astronóm Charles Messier 10. augusta 1773.
Messier 14 alebo M 14 alebo NGC 6402 je guľová hviezdokopa v súhvezdí Hadonos. Od Zeme je vzdialená 30 000 ly a obsahuje 100 000 hviezd. V roku 1938 sa v tejto hviezdokope objavila nova. Vďaka svojej jasnosti 7,6 magnitúdy ju môžeme ľahko pozorovať aj obyčajným ďalekohľadom.
Messier 18 alebo M 18 alebo NGC 6613 je otvorená hviezdokopa v súhvezdí Strelec. Objavil ju Charles Messier v roku 1764. Nachádza sa medzi Hmlovinou Omega M17 a Hviezdnym oblakom Strelec. Jej vek sa odhaduje na 32 miliónov rokov.
Mestic (port. mestiço, špa. mestizo) je miešanec splodený indiánskym a belošským (európskym) rodičom alebo človek so zmiešaným indiánsko-európskym pôvodom. Najväčšia skupina obyvateľstva, ktorá je označovaná ako mestici, sa nachádza v Latinskej Amerike.
Mešita je náboženská budova moslimov slúžiaca na modlitby a zhromažďovanie veriacich. Historicky aj v súčasnosti zároveň mešita slúži ako centrum spoločenského, politického a vzdelávacieho života moslimskej komunity.
Metaontológia (gr.) je teória, ktorá analyzuje a porovnáva ontológiu. Podľa niektorých autorov (Willard Van Orman Quine, Simons) môže adekvátna metaontológia umožniť hlbšie nahliadnuť do povahy ontológie.
Metóda filozofie alebo metóda filozofovania je uvedomelý a usporiadaný postup a súbor pravidiel filozofovania,generovania filozofických významových útvarov. Sám život obsahu filozofie, život predmetu (Hegel), ktorý nie je predkladaný metóde ako vonkajší, ale sám filozofii metódu predpisuje. Metódu, ktorou sa filozofia zmocňuje skúmaného problému, jej poskytuje sám predmet. Podľa Platóna je metóda filozofovania dialektika.
Metropolitan Tower je 77-poschodový, 218 m vysoký obytný mrakodrap na Manhattane v New Yorku stojaci na West 57. ulici. Budova má 235 apartmánových jednotiek.
Mezón je farebne neutrálna elementárna častica tvorená párom kvark-antikvark. Tieto častice patria medzi hadróny. Medzi mezóny patria tieto 4 najdôležitejšie častice Pión, Kaón, Elta C a B-nula(zero)
Miestodržiteľský palác je meštiansky dom v Bratislave na Hlavnom námestí 8 v Starom Meste. Bol postavený v 1. polovici 18. storočia v barokovom štýle.
Migrácia je zmena miesta trvalého pobytu za hranice určitej územnej jednotky; premiestňovanie obyvateľov v území spojené so zmenou bydliska. Niekedy sa hovorí o fyzickej alebo zemepisnej mobilite. Migrácia sa delí na internú / vnútornú (v rámci domovského štátu) a medzinárodnú / vonkajšiu (emigrant opustí hranice domovského štátu, imigrant sa prisťahuje). Ďalej sa delí na nevratnú, dočasnú, sezónnu a kyvadlovú.
Minerálna vlna je izolačný materiál, ktorý pozostáva z anorganických vlákien prírodného alebo syntetického pôvodu. Väčšinou sa používa na tepelnú izoláciu ako výplň medzi konštrukčnými prvkami (krov, priečka, ... ) alebo v tvrdšej konzistencii ako fasádna izolácia. Má lepšie tepelno-izolačné vlastnosti ako polystyrén. Svoje využitie má aj ako zvuková prípadne protipožiarna izolácia.
Mini MPV je klasifikácia automobilu, ktorá sa používa na označenie supermini alebo malého automobilu s väčšou výškou a zaraďuje sa pod triedy kompaktné MPV a veľké MPV.
Mlynárik horský (Pieris bryoniae) je sporný druh motýľa z čeľade mlynárikovité (Pieridae). Niektorí autori ho považujú za poddruh mlynárika repkového (Pieris napi).
Mlynárik repkový (Pieris napi) je jeden z najbežnejších našich denných motýľov. Patrí do rodu Pieris a čeľade Pieridae. Patrí medzi škodcov, ktorého húsenice môžu robiť príležitostné škody na niektorých plodinách. Popísal ho v roku 1758 Carolus Linné v X. vydaní svojej svetoznámej systematickej práce: Systema naturae.
Mnohosvetová interpretácia je interpretácia merania v kvantovej fyzike, kde sa predpokladá, že v okamihu merania sa svet rozštiepi do mnohých paralelných a od seba úplne oddelených svetov, pričom v každom sa práve realizuje jeden z možných výsledkov merania.
Mobilné zariadenie je malý prenosný elektronický bezdrôtový prístroj s vlastným napájaním a rôznymi aplikáciami. Často je vybavený dotykovým displejom a/alebo miniatúrnou klávesnicou.
Moccacino je jedným z druhov caffe latte. Je to teplý nápoj pripravený zmiešaním čokoládového sirupu s menším množstvom espressa (v pomere až 2:1) a doplnený odpovedajúcim množstvom speneného mlieka alebo šľahačky. Podáva sa najčastejšie do šálky s objemom 150 až 250 ml. Existuje tiež variant tejto kávy s názvom „zebra“, ku ktorému je pridaný čokoládový sirup z tmavej a bielej čokolády.
Moderátor alebo moderátor neutrónov je látka spomaľujúca neutróny. Najčastejšie sa používa v pomalých jadrových reaktoroch na zníženie energie neutrónov vznikajúcich pri štiepení na energiu tepelných neutrónov v rozmedzí 0,002 eV až 0,5 eV. Moderátor je nevyhnutný, aby riadená štiepna reakcia mohla prebiehať.
Modrý posun je posunutie spektra objektov, ktoré sa k pozorovateľovi približujú. V astronómii je vzhľadom na rozpínanie vesmíru podstatne menej prípadov modrého posunu ako červeného.
Modus alebo modálna hodnota alebo najpravdepodobnejšia hodnota je tá hodnota znaku štatistického súboru, ktorá má najvyššiu relatívnu frekvenciu, teda sa vyskytuje najčastejšie. Je to jeden z druhov strednej hodnoty a jedna z charakteristík štatistického súboru.
Mojito (výslovnosť [mochito]) je tradičný kubánsky koktail. Obyčajne obsahuje čerstvé lístky mäty, biely rum, ale ako originál sa dáva kubánsky rum Mulata alebo Santiago De Cuba, surový trstinový cukor, limetky, limetková šťava a perlivá voda. Podáva sa vo vysokých pohároch so slamkou a miešadlom. Namiesto limetiek sa niekedy používa len limetková šťava a namiesto cukru sirup (guarapo). V niektorých verziách sa do nápoja pridáva niektorý horký likér (Angostura bitter).
Monáda temná (Gottfried Wilhelm Leibniz) je monáda ktorá má iba minimálne, skôr potenciálne schopnosti vnímania (percepcie). Temné monády tvoria podstatu neorganických telies.
Monadológia je učenie o monádach. Najčastejšie sa stretávame s pomenovaním monadológia pri charakterizovaní Leibnizovej filozofie. Monády sú podľa Leibniza základné jednotky bytia, je ich nekonečne veľa a sú to tkz. nehmotné silové body. Monády majú dva základné vlastnosti percepcia=pociťovanie a pudenie=pohyblivosť
Monastier Manasija alebo Monastier Resava (ekvivalentne aj kláštor) je srbský ortodoxný kláštor zo začiatku 15. storočia, nachádzajúci sa 2 km severozápadne od mesta Despotovac v stredovýchodnom Srbsku. Je krásnym príkladom kláštora s mohutnými hradbami.
Moped (údajne zo švéd. trampcykel med motor occh pedaler – bicykel s motorom a pedálmi) je ľahké jednostopové motorové vozidlo, ktoré je kombináciou motocykla a bicykla. Slúži na prepravu obyčajne jednej osoby na krátke vzdialenosti, a to obmedzenou rýchlosťou, vzhľadom na nízku kubatúru spaľovacieho motora (do 50 cm³). Má špeciálny rám, ktorý je pevnejší  ako u bicykla a bicykla s pomocným motorom. Kolesá sú väčšinou odpružené, neoddeliteľnou súčasťou prevodovky sú kľuky s pedálmi. Príkladom mopedu je na Slovensku vyrábaný Manet Korado, alebo Babetta.
Morálne vedomie je vedomie, v ktorom je zakódovaný vzťah človeka k svetu, spoločnosti, inému človeku či sebe; tvoria ho mravné city, mravné normy, hodnoty a hodnotová orientácia, motívy a motivácia, svedomie.
Morská geológia je komplex gologických vied, ktoré sa zaoberajú geologickou stavbou morského a oceánskeho dna. Má mnoho spoločného s fyzickou oceánografiou a platňovou tektonikou. Vznik morskej geológie je spojený s plavbami oceánografickej lode HMS Challenger, ktoré sa uskutočnili v rokoch 1872 – 1876.
Most Mehmed-paše Sokolovića alebo po slovensky Most Mehmed-pašu Sokolovića je most vo Višegrade v Bosne a Hercegovine. Bol postavený v 16. storočí cez rieku Drinu a meria takmer 180 metrov. Má 11 kamenných oblúkov, ktorých vzdialenosti sú medzi 11 – 15 metrami.
Motel (skratkové slovo z motor + hotel) je (podľa vyhl. 419/2001 Z.z.) hotel, ktorý sa spravidla buduje pri hlavných cestných trasách a diaľniciach, a ktorý návštevníkom zabezpečuje parkovanie motorového vozidla v areáli motela.
Motorový rušeň radu 751 (podľa starého značenia ČSD T 478.1) je skriňový štvornápravový rušeň s usporiadaním pojazdu Bo´ Bo´ a elektrickým prenosom výkonu. Rušne vyrábala spoločnosť ČKD v rokoch 1964–1971.
Motorový vozeň (v žargóne motor) je druh hnacieho dráhového vozidla, ktoré slúži zároveň na prepravu osôb, batožín, prípadne bicyklov. Pod pomenovaním motorový vozeň sa rozumie hnacie dráhové vozidlo poháňané spaľovacím motorom. Pre hnacie dráhové vozidlá napájané elektrickým prúdom z troleje ktoré slúžia zároveň na prepravu osôb, batožín, prípadne bicyklov sa používa pomenovanie elektrický vozeň.
Mravčia hmlovina, označovaná aj ako Mz3 alebo Menzel 3, je planetárna hmlovina v súhvezdí Pravítko, ktorú študovali 20. júla 1997 astronómovia Bruce Balick a Vincent Icke pomocou Hubblovho vesmírneho ďalekohľadu.
Mravné vedomie je intencionálny mentálny akt, ktorý sa vzťahuje k legálnym mravným normám, zvykom a predpisom, tradíciám daného štátu, regiónu, spoločesntva, etnika, kultúry alebo skupiny, a ktorý riadi mravné správanie indivídua.
Mrvenička (iné názvy: domáca tarhoňa, strúhanka, strúhanička; narečovo rajbanička) je cestovina pripravená z hrubej múky a vajec, ktorá sa po zamiesení strúha alebo krája nadrobno a nechá vyschnúť alebo sa priamo strúha do vriacej vody. Suché kúsky majú veľkosť približne od 2 mm do 1 cm podľa dierok strúhadla. Používa sa ako zahustenie polievky.
Múka je surovina, ktorá sa získava z obilnín mletím. V minulosti sa obilie mlelo vo vodných mlynoch. Múka sa využíva najmä na pečenie chleba a rôznych druhov pečiva, koláčov, na zahusťovanie omáčok, do pudingov.
Müller Thurgau (skratka MT) je muštová odroda viniča (Vitis vinifera), určená na výrobu bielych vín, ktorú vyšľachtil Prof. Herrmann Müller, pôvodom zo švajčiarskeho kantónu Thurgau, v roku 1882 krížením odrôd Rizling rýnsky a Magdalénka kráľovská (Madeleine Royale).
Multivibrátor je technické zariadenie, ktoré automaticky prechádza medzi niekoľkými diskrétnymi stavmi. Dá sa realizovať mechanicky (kyvadlo či nepokoj v hodinkách), pneumaticky (staršie verzie schodišťového spínača), či elektricky. Účelom je generovať pulzy, či signál s určitým oneskorením.
Muriki južný (iné názvy: pavučiak muriki, pavučiak miriki; lat. Brachyteles arachnoides) je druh z čeľade pavučiakovité, ktorý obýva pobrežné lesy v brazílskych štátoch São Paulo, Rio de Janeiro a Paraná. Z dôvodu straty prirodzeného prostredia a lovu je od roku 2019 zaradený medzi kriticky ohrozené druhy, populácia podľa IUCN poklesla o najmenej 80 % za posledných 60 rokov. Samce tejto sivohnedej opice merajú bez chápavého chvosta 55 – 78 cm, samice 46 – 63 cm. Pavučiak muriki je aktívny cez deň a potravu tvoria listy a ovocie.
Muriki severný (Brachyteles hypoxanthus) je druh z čeľade pavučiakovité, ktorý obýva lesy v brazílskych štátoch Bahia, Espírito Santo a Minas Gerais. Z dôvodu straty prirodzeného prostredia a lovu pre jedlo aj šport patrí od roku 2000 medzi kriticky ohrozené druhy a jeho populácia klesá. V roku 2005 žilo len 855 jedincov. Samce tejto sivohnedej opice merajú bez chápavého chvosta 55 – 78 cm, samice 50 – 65 cm. Muriki severný je aktívny cez deň, žerie listy a ovocie, ale napríklad aj hmyz. Skupinu tvorí až 80 opíc. Samice rodia jedno mláďa, samce po dosiahnutí pohlavnej dospelosti tlupu opúšťajú.
Musqueam je indiánsky kmeň v kanadskej provincii Britská Kolumbia. Je to jediný kmeň, ktorého rezervácie sa nachádzajú len v obvode mesta Vancouver.
Muškátový kvet je korenina, ktoré sa získava z tropickej dreviny muškátovníka voňavého (lat. Myristica fragrans). Plodom tohoto stromu je bobuľa, v ktorej dozrieva semeno, muškátový orech uzavretý v miešku.
Mušt je vylisovaná a prípadne osladená šťava z ovocia (najčastejšie z hrozna alebo jablka), ktorá sa môže použiť na priamu konzumáciu alebo na následné spracovanie (výrobu vína, burčiaku a pod.).
Múzeum Castelvecchio (tal. Museo Civico di Castelvecchio) je umelecké múzeum vo Verone, v severnom Taliansku, ktoré sa nachádza v stredovekom hrade postavenom v rokoch 1354 – 1356 Cangradom II. Budova bola na múzeum prestavaná v roku 1925, a dnes vystavuje sochy a maľby v stredovekom prostredí.
Myrmecia je rod mravcov. Existuje okolo 90 druhov, takmer všetky sa vyskytujú v Austrálii a na okolitých ostrovoch. M. apicalis sa vyskytuje v Novej Kaledónii. Mravce merajú 8 – 40 mm, majú veľké oči, dlhé a štíhle hryzadlá a sú vyzbrojení jedovatým žihadlom. Mravce Myrmecia sú agresívne a ich bodnutie je bolestivé.
Myrmekológia je veda študujúca mravce, ich spôsob života a pod. Vedec študujúci v tomto odbore entomológie sa nazýva myrmekológ. Myrmekológov je pomenej, na celom svete circa okolo 1000 ľudí, sa zaoberá mravcami ako vedným odborom. Myrmekológia študuje samotné druhy a zvyky mravcov, ako aj ich vzťah k okolitému prostrediu. V tomto je veľmi spojená s ekológiou.
Myšovka horská alebo staršie myšovka vrchovská (Sicista betulina) je malý myšovitý cicavec z čeľade tarbíkovité. Obýva lesostep, lesy a hory Palearktídy. V Európe je glaciálnym reliktom. Obýva územie od Dánska, Nórska a Rakúska po severozápad Ruska. Výskyt na Slovensku bol doložený na 19,2 % územia. Doteraz bola zistená v lesnom a subalpínskom stupni na strednom a severnom Slovensku. Všade je však veľmi zriedkavým druhom. Dožíva sa 3 roky.
Myšovka stepná alebo myšovka Pallasova (Sicista subtilis) je hlodavec z čeľade myšovkovité. Obýva Palearktídu. Žije na území Balkánu, Ukrajiny, Rumunska a na juhu Ruska. Výskyt na Slovensku bol doložený na 0,2 % územia vo výržkoch plamienky driemavej, ktorých vek je odhadovaný do obdobia začiatku 20. storočia, kedy aj zanikli vhodné biotopy v oblasti nálezu. Preto je považovaná za nezvestný druh. Myšovka stepná je vyslovene stepný živočích. Vytvára si podzemné nory, kde hibernuje.
Nagáda alebo Nakáda je archeologická lokalita v strednom Egypte s neolitickým a najmä eneolitickým osídlením. Podľa nej sa označuje nagádska kultúra (Nagáda I–III), posledná eneolitická kultúra Horného Egypta.
Nagádska kultúra alebo nakádska kultúra alebo Nagáda / Nakáda je posledná eneolitská kultúra Horného Egypta pred začiatkom dynastického obdobia. Pomenovaná je podľa hlavného náleziska Nagáda (Nakáda).
Nákladná loď je akákoľvek loď, na prepravu širokej škály nákladu, tovaru alebo akéhokoľvek materiálu, zvyčajne z jedného prístavu do druhého. Podľa definície zmluvy SOLAS môže byť nákladnou loďou prakticky akákoľvek loď okrem osobnej lode prepravujúcej pasažierov. Obchodná loď je námorné plavidlo plávajúce pod obchodnou vlajkou.
Nákladný vlak je vlak, ktorý slúži na prepravu tovaru po železnici. Skladá sa zo súpravy niekoľkých nákladných vozňov a z jednej alebo viacerých rušňov, ktoré zaisťujú pohyb vlaku. Nákladný vlak je náležite označený, vybavený požadovanými dokumentmi a má cestovný poriadok pripravený pre jazdu. Môže tiež zaisťovať prepravu osobných vozňov alebo špeciálnych vozňov.
Narmerova paleta je významný egyptský archeologický nález pochádzajúci z 31. storočia pred Kr., z prelomu 0. a 1. dynastie. Obsahuje jedny z prvých hieroglyfických znakov a výjavy na nej sa považujú za znázornenie zjednotenia Horného a Dolného Egypta faraónom Narmerom. Na každej strane je kráľ zobrazený s korunou jednej z týchto oblastí. Egyptológ Bob Brier považuje Narmerovu paletu za „prvý historický dokument na svete“.
NASDAQ (akronym z National Associaton of Securities Dealers Automated Quotations) je najväčší mimoburzový trh. Vlastní a ovláda ho spoločnosť The Nasdaq Stock Market, Inc.
Nasdaq Stock Market (NASDAQ:NDAQ) je americká verejne obchodovateľná spoločnosť, ktorá vlastní a prevádzkuje elektronický obchodovací systém NASDAQ. Jej sídlo je v New Yorku a jej generálnym riaditeľom je Robert Greifeld.
Naukratis (starogr. Ναύκρατις) je najstaršia grécka kolónia v Egypte, v delte Nílu. Existencia Naukratidy je dosvedčená archeologickými nálezmi už na sklonku 7. stor. pred Kr.
Návestidlá v železničnej doprave určujú rýchlosť, alebo spôsob jazdy vozidiel na trati, alebo upozorňujú na rôzne skutočnosti (obmedzenie dopravy, dĺžka zábrzdnej vzdialenosti a podobne).
Näsinneula je rozhľadňa vo Fínskom meste Tampere s výhľadom na jazero Näsijärvi. Postavená bola v rokoch 1970 – 1971. Otvorená bola 1. mája 1971. Je vysoká 167,9 metrov a je najvyššou vežou vo Fínsku a v Škandinávií. Vo výške 124 metrov sa nachádza otočná reštaurácia (otočí sa každých 45 minút). Dva výťahy premávajú do výšky 120 metrov, kde sa nachádza bufet a na vyššou poschodí reštaurácia.
Nealkoholický nápoj je nápoj bez obsahu alkoholu. Bežne používané názvy perlivých nealkoholických nápojov sú sóda, kola, tonik alebo minerálka.
Nebotičnik (v preklade "mrakodrap") je výšková budova v Ľubľane, svojho času najvyššia budova v meste. Nachádza sa v centre mesta a otvorená bola 21. februára 1933. Navrhol ju architekt Vladimir Šubic. Budova má výšku 70 metrov a 13 poschodí.
Neekvivalentná úprava rovnice je každá taká úprava rovnice, ktorá nie je ekvivaletná. Takýmito úpravami sú napríklad umocnenie a odmocňovanie – pri umocňovaní môžu vzniknúť nové korene, pri odmocňovaní zas korene odpadnúť.
Neeuklidovská geometria je geometrický systém odlišný od euklidovskej geometrie. Tvorcami neeuklidovskej geometrie sú Nikolaj Ivanovič Lobačevskij, Carl Friedrich Gauß, János Bolyai, Georg Friedrich Bernhard Riemann.
Neinerciálna vzťažná sústava je vzťažná sústava, v ktorej neplatí 1. Newtonov pohybový zákon ani 3. Newtonov pohybový zákon, tzn. že teleso, aj keď na neho nepôsobí žiadna sila alebo výslednica síl je nulová, mení svoj pohybový stav (rýchlosť). Zmena pohybového stavu sa vysvetľuje zotrvačnou silou, ktorej pôvod je mimo neinerciálnej vzťažnej sústavy.
Nemecká kopa alebo bioparenisko alebo biozáhon je metóda kompostovania na spracovanie prevažne drevných odpadov ako sú haluzovina, drobné konáre, odrezky a pod.
Nemecký špic trpasličí alebo Pomoranský špic (Pomeranian) je variant nemeckého špica. Plemeno pochádza z oblasti Pomoranska v západnej Európe medzi dnešným východným Nemeckom a severným Poľskom.
Nenci (po rusky: Ненцы) sú malá etnická skupina v Rusku. V roku 2002 sa k tejto národnosti prihlásilo 41 302 ľudí. V širšom zmysle sem patria aj Enci. Starší názov pre Nencov žijúcich pri Obe je Samojedi/Samodijci (slovo má ale aj iné významy, pozri Samojedi) a pre Nencov žijúcich pri Jeniseji je Jurakovia.
Neogotika alebo pseudogotika alebo novogotika je jedna z historizujúcich tendencií v umení 19. storočia, vychádzajúca z romantického obdivu k rytierskemu stredoveku a nadväzujúca, najmä v architektúre, na tvaroslovie gotiky.
Neresť je habitualizované nemorálne konanie, opak cnosti. V stredoveku sa neresti členili v súlade s učením o siedmich hlavných hriechoch prevzatom z antiky.
Nescafé Dolce Gusto sú kávové kapsuly systém od firmy Nestlé. Kávovary vyrábajú výrobcovia hardvéru Arno from Næveru, Krups a De'Longhi.
Nescafé je značka instantnej kávy vyrábaná firmou Nestlé. Názov vznikol spojením dvoch slov Nestlé a café. Prvá práškovaná káva bola objavená Maxom Morgenthalerom po siedmich rokoch hľadania správnej receptúry. V mnohých krajinách sa názov Nescafé používa vďaka popularite pre všeobecné označenie instantných káv.
Nesterov palác je palác v Bratislave v Starom Meste na Hviezdoslavovom námestí, ktorý si dal postaviť v roku 1856 Josef von Nester.
Nesúmerateľnosť je nematie spoločnej miery. Je to protiklad súmerateľnosti. Napríklad dve dané čísla sú nesúmerateľné, ak neexistuje nijaké také tretie číslo rovnakého druhu, že by dané čísla boli jeho celočíselným násobkom. Podiel dvoch nesúmerateľných čísel teda nie je nijakým racionálnym číslom.
Netopier riasnatý (Myotis nattereri) je druh netopiera z čeľade netopierovité. Podľa Medzinárodnej únie na ochranu prírody a prírodných zdrojov netopier riasnatý patrí medzi najmenej ohrozené druhy, celková populácia je stabilná, je to rozšírený druh netopiera s nízkou početnosťou, najväčšie kolónie boli nájdené v Jordánsku, 200 – 300 jedincov. Zo severnej Afriky pochádza len málo záznamov.
Netopier vodný (Myotis daubentonii) je druh netopiera z čeľade netopierovité. Podľa Medzinárodnej únie na ochranu prírody a prírodných zdrojov netopier vodný patrí medzi najmenej ohrozené druhy, trend celkovej populácie je stúpajúci, je to jediný druh netopiera, ktorého stavy v Európe od polovice 20. storočia neustále stúpajú. V celej oblasti rozšírenia je početný, v Turecku je vzácny, existujú len 4 záznamy.
Neuróza je zastrešujúci pojem pre rôzne funkčné psychické poruchy, ktoré zahŕňajú pocity úzkosti, strachu a duševnej nerovnováhy. Na rozdiel od psychóz a porúch osobnosti nezasahujú schopnosť pacientov racionálne uvažovať, títo sú preto ľahšie ovplyvniteľní a liečiteľní. Pojem neuróza je veľmi úzko spätý s freudiánskou psychoanalytickou školou a v súčasnosti sa už skôr nepoužíva.
Neuschwanstein je nemecký zámok v oblasti obce Schwangau pri meste Füssen, ktorý dal postaviť bavorský kráľ Ľudovít II. Je to jeden z najznámejších a najnavštevovanejších turistických cieľov Nemecka a má prívlastok rozprávkový hrad. Architektúra a vnútorné vybavenie predstavuje romantický historizmus a eklekticizmus 19. storočia. Neďaleko sa nachádza aj zámok Hohenschwangau.
Neutrón (n) (z gréčtiny neuter – ani jeden z dvoch) je subatomárna častica v jadre atómu s neutrálnym nábojom, nestabilná, o niečo ťažšia ako protón a približne 1 839-krát ťažšia ako elektrón. Hmotnosť neutrónu je 1,6749×10^−27 kg.
Neviditeľná ruka alebo neviditeľná ruka trhu je pojem, ktorý zaviedol ekonóm Adam Smith na opis samoregulácie voľného trhu prostredníctvom konkurencie, rovnováhy ponuky a dopytu a skutočnosti, že všetci účastníci trhu sa snažia o maximalizáciu svojho zisku. Tento prístup sa považuje za jednu z ekonomických verzií Darwinovej teórie prírodného výberu.
New Orleans je mrakodrap v holandskom meste Rotterdam. Bol postavený v rokoch 2007 - 2010 a jeho architektom bol portugalský architekt Álvaro Siza Vieira. S výškou 158,36 m je najvyššou obytnou budovou v Holandsku a druhým najvyšším mrakodrapom v meste (po Maastoren). Vrchol antény sa nachádza 163 m nad úrovňou ulice. V budove sa nachádza 45 poschodí.
New York Times Tower alebo New York Times Building je mrakodrap v Midtown Manhattane v New Yorku. Bol dokončený v roku 2007, má výšku 319 metrov, 52 poschodí a spolu s Chrysler Building s rovnakou výškou je to tretia najvyššia budova v New Yorku po mrakodrapoch Empire State Building a One World Trade Center.
Newton meter alebo newtonmeter, zn. Nm, je jednotka momentu sily (krútiaceho momentu) v systéme SI. Jeden newton meter (Nm) predstavuje otáčavý účinok sily s veľkosťou 1 N, pôsobiacej na ramene s dĺžkou 1 meter. Bod, ku ktorému sa moment sily určuje, sa nazýva momentový bod.
Nezávislosť axiomatického systému je nevyvoditeľnosť axióm ktorejkoľvek deduktívnej teórie podľa pravidiel jej odvodzovania z ostatných axióm. Skúmanie nezávislosti axiomatického systému má veľký význam. Napríklad zistenie nezávislosti piateho Euklidovho postulátu v axiomatickom systéme geometrie viedlo k vytvoreniu neeuklidovských geometrií.
Nezmar hnedý (lat. Hydra oligactis) je druh nezmara bežne sa vyskytujúci v stojatých a pomaly tečúcich vodách mierneho pásma na severnej pologuli. Má veľkú schopnosť regenerácie (obnovy stratenej časti tela). Ich polypy prisadnuté na kameňoch a vodných rastlinách možno nájsť od jari do jesene. Nezmar je hermafrodit. Počas roka sa rozmnožuje nepohlavne (pučaním) a na jeseň pohlavne (splynutím vajíčka a spermie). O podklad je prichytený nožným diskom. Nezmar má valcovité telo s ústnou dutinou slúžiacou na príjem potravy a zároveň na vyvrhovanie nestrávenej potravy. Živí sa zooplanktónom (napr. dafnie). Okolo ústnej dutiny sa nachádzajú ramená, na ktorých sú pŕhlivé bunky. Telo je zložené z 2 vrstiev buniek. Ochromí alebo usmrtí korisť pomocou pŕhlivých buniek. Meria asi 2 cm. Na podklad sa prisaje nožným diskom. Pomocou neho a ústneho otvoru sa pohybuje. Na voľnom konci tela má 4 – 6 ramien, ktoré obklopujú ústny otvor. Nezmar dýcha – prijíma kyslík z vody – celým povrchom tela. Vnútorná vrstva vystiela tráviacu dutinu. Nezmar je potravou iných živočíchov (napr. lariev, dospelých a jedincov vodného hmyzu), preto je dôležitou súčasťou vodných potravinových reťazcov.
Nikon Corporation (jap. 株式会社ニコン – transkripciou: Kabušiki gaiša Nikon) je japonská firma, ktorá je jedným z popredných svetových výrobcov klasických a digitálnych fotoaparátov a fotografickej optiky. Okrem vybavenia pre fotografiu vyrába aj ďalšie optické prístroje, ako sú napríklad mikroskopy, ďalekohľady, geodetické prístroje, prístroje pre výrobu polovodičových súčiastok, ale aj ďalšie jemné zariadenia, ako napríklad krokové motory.
Nikon D200 je poloprofesionálna digitálna zrkadlovka. Radí sa medzi spotrebiteľské zrkadlovky ako Nikon D50 a D70s a špičkové profesionálne modely ako Nikon D2Hs a D2Xs. Často je používaná ako záložné telo na doplnenie k špičkovej profesionálnej rade fotoaparátov kvôli svojmu podobnému rozloženiu a funkciám. Pri jej uvedení bola zamýšľaná na zaplnenie diery v ponuke Nikonu, ktorá vznikla pri skončení výroby modelu Nikon D100.
Nominálny menový kurz alebo nominálny výmenný kurz alebo nominálny kurz je relatívna cena mien dvoch krajín; kurz, pri ktorom možno zmeniť menu jednej krajiny na menu inej krajiny. Delenia a ďalšie podrobnosti pozri v článku menový kurz.
Norma je súbor pravidiel správania sa v určitej situácii, ktorý definuje formy sociálnych aktivít zameraných na dosiahnutie sociálnych cieľov.
Norok americký (iné názvy: norok severoamerický, norka americká, mink, tchor mink, staršie: tchor norok severoamerický; lat. Mustela vison, Neovison vison, Lutreola vison, Mustela lutreola vison, Putorius lutreola vison) je druh cicavca z čeľade lasicovité (Mustelidae). Obýva Severnú Ameriku, často ujde z chovných fariem a vyskytuje sa tak v mnohých krajinách Európy a Ázie. Výskyt na Slovensku bol doložený na 3,7 % územia.
Nová a súčasná indická filozofia je tretia etapa vývinu indickej filozofie počnúc 18 storočím až podnes. Nasleduje po poklasickej indickej filozofii.
Nová akadémia je etapa vo vývine Platónskej akadémie, ktorá radikalizovala smer nastúpený Arkesilaom. Jej scholarchami boli Karneades, Filon z Larissy, Antiochos z Askalónu.
Novinár alebo žurnalista je tvorivý pracovník, ktorý je autorom novinárskych (žurnalistických) prejavov. Pôvodne sa tak označoval len pracovník pôsobiaci v tlačených médiách (pozri periodická tlač), živiaci sa žurnalistikou ako profesiou, dnes aj v ďalších médiách ako rozhlas, televízia či spravodajská agentúra. V širšom zmysle je to aj externý, zmluvne viazaný, spolupracovník redakcií týchto médií, alebo tiež tzv. voľný novinár, ktorý nemá žiadnu zmluvu a svoje materiály ponúka na jednorázovom princípe, pričom býva registrovaný v profesnej žurnalistickej organizácií, napr. syndikáte.
Novobarok (iné názvy: neobarok, pseudobarok, novodobý barok) je najmladší z historizujúcich slohov. Vznikol v druhej polovici 19. storočia a pretrval až do 20. rokov 20. storočia.
Novokynizmus je smer rímskej filozofie v období rímskeho cisárstva, ktorého zakladateľom (obnoviteľom) bol Dión Zlatoústy.
Novoscholastika vo filozofii je súhrn duchovných smerov, ktorých základom boli v novoveku obnovené stredoveké filozofické systémy vrátane tomizmu.
Nový izraelský šekel, skrátene šekel, je menová jednotka v Izraeli, a okupovaných Územiach Palestíny. Delí sa na 100 agor (jednotnom čísle. agora, po hebr. v množnom čísle agorot, v slovenčine často nesprávne uvádzané agorot - agorotov).
NPN tranzistor je druh tranzistora, ktorý obsahuje dva polovodiče typu N a jeden typu P. Ako z názvu vyplýva, polovodiče sú usporiadané tak, že dva polovodiče typu N obklopujú polovodič typu P. Takýto tranzistor potom funguje podobne ako dve dióda|diódy otočené smerom od seba (-|◄-►|-).
Nugát alebo zriedkavo nugat je polotuhá hmota z pražených, jemne mletých mandlí alebo lieskových orieškov, príp. vlašských orechov, zmiešaných s cukrom a ďalšími surovinami, napr. s vaječným bielkom, tukom, kakaovým maslom. Výraz nugát zároveň označuje cukrovinku vyrobenú z tejto hmoty, napr. nugátový bonbón.
Nukleofil je chemický druh, ktorý v chemickej reakcii poskytuje elektrónový pár elektrofilu čím vzniká chemická väzba. Všetky molekuly alebo ióny s voľnými pármi elektrónov môžu fungovať ako nukleofily. Pretože nukleofil poskytuje elektróny, je z definície Lewisovu zásadou.
Numbat pásavý (Myrmecobius fasciatus) je hmyzožravý vačkovec z čeľade Myrmecobiidae. Má nápadne oranžovohnedú srsť, charakteristický tvar tela a dlhý, chlpatý chvost.
Nun (staroeg. nwn) je v egyptskej mytológii bohyňa prvotných kozmických vôd, z ktorých vystúpil najvyšší boh-stvoriteľ podľa onskej kozmogónie. Podľa teológie mesta Chmúnev bol princíp Nun jedným z ôsmich pôvodných živlov (Ogdoady), z ktorých vznikol vesmír. Jej meno doslova znamená „hlbina“.
Obdĺžnik je druh mnohouholníka so štyrmi stranami – štvoruholník, pričom každé dve susedné strany obdĺžnika zvierajú navzájom pravý uhol. Dve a dve protiľahlé strany obdĺžnika sú rovnobežné a rovnako dlhé. Obdĺžnik má vždy dve strany dlhšie, ako ďalšie dve. Špeciálnym prípadom obdĺžnika je štvorec so štyrmi rovnako dlhými stranami.
Obelisk je vysoká, úzka, štvorhranná a na konci sa zužujúca pamätná stavba, ktorej koniec býva v tvare pyramídy tzv. pyramidiónom. Pomer výšky k šírke býva 1:10.
Obchodná činnosť (iné názvy: obchod, komercia) je výmenná činnosť na trhu, ktorá spočíva v kúpe a predaji tovaru, teda činnosť, pri ktorej sa stretáva záujem predávajúceho (predajcu) a kupujúceho (kupca). Vyvíjanie obchodnej činnosti, zaoberanie sa obchodom sa nazýva obchodovanie a osoba, ktorá sa tomu venuje je obchodník.
Objektívny idealizmus je filozofický smer - jeden zo základných druhov idealizmu. Objektívny idealizmus zastáva stanovisko, že duch resp. ideálne je prvotné a hmota druhotná, odvodená alebo nejako závislá od ducha/ideálneho. Základom všetkého, čo existuje, je podľa objektívneho idealizmu objektívne, transcendentné vedomie, absolútny duch, svetový rozum a pod.
Objemový prietok alebo prietok alebo prietokové množstvo alebo prietokový objem je množstvo tekutiny (kvapaliny, plynu), prachu, granulátu a podobne, ktoré prejde daným prierezom (napríklad istým miestom rieky) za istý čas. Základná jednotka sú metre kubické za sekundu.
Oblasť alebo zastarano podsústava je jednotka piatej úrovne v hierarchickom geomorfologickom členení povrchu Zeme v podobe, v akej sa toto členenie obvykle uplatňuje na Slovensku. Nadradenou jednotkou je subprovincia, podradenou celok.
Oblúkový most je most s opornými piliermi na každom konci v tvare oblúka. Tieto mosty fungujú prenášaním hmotnosti mosta a jeho záťaže hlavne na horizontálny tlak držaný opornými piliermi po stranách. Viadukt môže byť postavený zo série oblúkov. Inak povedané, nosnou konštrukciou oblúkového mosta je oblúk, resp. klenba, ktorá prenáša zaťaženie do opôr resp. podložia, pričom v celom priebehu prierezu nosnej konštrukcie nevzniká ťahaná oblasť. V minulosti bol tonto typ konštrukcie používaný práve pre túto jeho vlastnosť, čo dovoľovalo vybudovať most z kamenných blokov, resp. bez použitia vystužovania betónu oceľou. V súčasnosti sa tento typ nosnej konštrukcie využíva pri premostení údolí pri vhodných geologických podmienkach, t. j. oba konce nosného oblúka sa votknú do skalnatébo podložia. Umožní sa tak premostenie na väčšie vzdialenosti pri použití štíhlejšej konštrukcie. Takto realizované mosty majú veľmi dobrý vzhľad, aj keď ich realizácia je pomerne náročná. Ďalším typom oblúkových mostov sú mosty spriahnuté, kde horizontálne sily zachytáva oceľová mostovka, ktorá spolupôsobí s nosnou oblúkovou konštrukciou, napr. most Apollo v Bratislave.
Obor integrity je komutatívny okruh s jednotkou bez deliteľov nuly. Teda komutatívny okruh R je obor integrity, ak pre ľubovoľné a,b∈R z rovnosti ab=0 vyplýva, že a=0 alebo b=0.
Obrazce v Blythe je skupina veľkých kresieb postáv na zemskom povrchu. Nachádzajú sa asi 24 kilometrov od kalifornského mestečka Blythe, ktoré pri pohľade z výšky utvárajú komplexný obraz. Podobné kresby sa nachádzajú v Peru v oblasti Nazca. Obrazce sú veľmi staré a podľa tvrdení Indiánov predstavujú božstvá.
Obrážanie je operácia mechanického obrábania, pomocou ktorej sa obrábajú rovinné, vodorovné, zvislé a šikmé plochy, tvarové plochy podľa obrysovej čiary, drážky, klinové drážky v nábojoch a tvarové diery aj rotačné plochy na menších a stredných obrobkoch.
Obytné domy na Štefánikovej, Podtatranského a Starej baštovej ulici v Košiciach (v minulosti označované aj ako Štátne obytné domy česko-slovenských štátnych zamestnancov) je komplex obytných budov na východnom okraji historického centra Košíc postavený v rokoch 1921 až 1924.
Obytný dom Glória je obytná budova v Bratislave. Je vysoká 100,1 metrov a nachádza sa na Záhradníckej ulici v Ružinove neďaleko ružinovskej štvrti Rozadol.
Oceánografia je vedná disciplína, zaoberajúca sa štúdiom oceánov a morí sveta. Prvotné zameranie sa týkalo len ich popisu, ale časom a kombinovaním poznatkov z geológie, chémie, fyziky meteorológie a biológie sa rozrástla na odbor skúmajúci všetko čo sa týka oceánov a morí.
Ocelot veľký (lat. Leopardus pardalis alebo Felis pardalis) alebo len ocelot je malá mačkovitá šelma podobná leopardovi. Obýva Strednú a Južnú Ameriku.
Ocot je z chemického hľadiska vodný roztok 5 až 10% kyseliny etánovej (octovej). Má výraznú kyslú chuť a charakteristický zápach. Používa sa na dochucovanie jedál a pokrmov.
Odčítanie je aritmetická operácia alebo počtový výkon. Číslo, od ktorého sa pri odčítaní odčíta, voláme menšenec. Číslo, ktoré sa pri odčítaní odčíta od menšenca, voláme menšiteľ. Výsledkom odčítania je rozdiel.
Odkryv v geológii označuje miesto na zemskom povrchu, kde in situ vystupujú podložné horniny spod mladších, najčastejšie kvartérnych uloženín. Odkryvy umožňujú geológom priame štúdium horninového prostredia. Za odkryvy možno považovať napr. skalné útesy, bralá, ale aj zárezy potokov, ciest alebo kameňolomy.
Odmerný valec je plastová alebo sklenená dutá nádoba s ryskami, ktorá je určená na odmeriavanie objemu kvapalín alebo pevných látok. Najčastejšie sa využívajú v chemických laboratóriách na približné odmeriavanie objemov kvapalín alebo roztokov látok so známou koncentráciou pre chemické reakcie. Nie sú vhodné na meranie objemu horúcich kvapalín, na rozpúšťanie látok, riedenie roztokov, zahrievanie, ani vykonávanie chemických reakcií.
Odpínač je komponentom elektrickej siete, ktorý slúži na viditeľné rozpojenie elektrického obvodu alebo viditeľné odpojenie elektrického zariadenia od elektrického napájania v stave, keď boli tieto už predtým odpojené vypínačom. Ide o bezpečnostnú funkciu pri práci na vypnutom (odpojenom) elektrickom zariadení.
Odreagovanie alebo abreakcia je psychologický pojem, ktorý predstavuje vybitie nahromadených citov, afektov alebo vnútorných napätí smerom von (plačom, agresívnym konaním, vyrozprávaním sa, hrou, odvedením pozornosti a podobne).
Odrodové víno je víno vyrobené z jednej odrody viniča. Ide o víno, ktoré má charakteristické aromatické látky danej odrody. Musí obsahovať najmenej 85 % vína vyrobeného z odrody uvedenej na obale. Známkové akostné víno – môže byť vyrobené zmiešaním odrodových akostných vín. Naopak cuvée je zmesou vín viacerých odrôd. Odrodové vína sú žiadané najmä v európskych krajinách (s výnimkou Francúzska).
Ohmov zákon je fyzikálny zákon, ktorý definuje vzájomný vzťah medzi elektrickým prúdom, elektrickým napätím a elektrickým odporom. Pomenovaný je podľa svojho objaviteľa, nemeckého fyzika Georga Ohma.
Ohnisková vzdialenosť je vo fotografii kolmá vzdialenosť prvej šošovky alebo všeobecne člena optickej sústavy od matnice. Veľkosť ohniskovej vzdialenosti má vplyv na veľkosť obrazu premietaného na matnicu. Čím je ohnisková vzdialenosť objektívu kratšia, tým väčšiu časť scény môže zachytiť. To spôsobuje, že pri fotografovaní s objektívom s kratšou ohniskovou vzdialenosťou, sa scéna zdanlivo javí viac vzdialená. Naopak objektív s veľkou ohniskovou vzdialenosťou (teleobjektív) scénu akoby priblíži, takže je možné fotografovať aj z väčšieho odstupu.
Ochodza je stavebný prvok, ktorý umožňuje pochod človeka popri stavebnej konštrukcii používaný napr. vrchole veže alebo na hradbách za cimburím. Veľakrát je podobný pavlači, alebo balkónu. V sakrálnych stavbách sa vyskytuje zvláštna krytá forma ochodze nazývaná trifórium nad bočnými loďami, alebo chórová ochodza obkolesujúca chór.
Ochotnícke divadlo alebo amatérske divadlo je divadlo prevádzkované amatérskymi divadelnými pracovníkmi z ochoty, dobrej vôle a záľuby, spravidla bez nároku na odmenu.
Okapia alebo okápia (lat. Okapia) je rod z čeľade žirafovité. Jeho jediným druhom je okapia pralesná (iné názvy: okapi, okapia pásavá, okápia pásavá, okapia pruhovaná, okapia, okápia; lat. Okapia johnstoni). Je to najbližšia žijúca príbuzná žiráf.
Okenná ružica (iné názvy: ružicové okno, rozetové okno, rozeta, ružica; slovo pochádza z fr. „rosette“ - ružička, ale po fr. sa povie rosace) je v architektúre kruhové okno, často veľkých rozmerov, umiestnené väčšinou nad vstupným portálom stavby, alebo v štítoch priečnych chrámových lodí. V Európe je typické pre gotické kostoly i pre synagógy, kde býva vyplnená vitrážami. Objavuje sa i v období renesancie, či klasicizmu a tiež v 19. storočí na historizujúcich stavbách.
Okno je otvor v pevnom nepriehľadnom povrchu, cez ktorý môže prechádzať svetlo a/alebo vzduch. Napríklad okno v stene domu, ktorý má rám, krídlo a sklenené priehľadné sklo. Až v 17. storočí v Anglicku technológia dokázala vyrobiť veľké sklené tabule.
Okrsok je jednotka ôsmej úrovne v hierarchickom geomorfologickom členení povrchu Zeme v podobe, v akej sa toto členenie obvykle uplatňuje v Česku. Nadradenou jednotkou je podcelok, podradenou podokrsok.
Olistostróma (z gr.) je nevrstevnaté sedimentárne teleso zložené z nevytriedeného, chaoticky usporiadaného materiálu rôznej veľkosti (tzv. olistolity), uloženého v jemnejšom sedimente tvorenom najčastejšie ílom menej pieskom. Vzniká sklzavaním a zosúvaním obvykle nespevnených, čiastočne gravitačných fluidami nasýtených sedimentov až gravitačných prúdov. Niektoré olistostrómy mohli vzniknúť i riečnym podrezávaním strmých útesov.
Oltár (starogr. βῆμα béma, lat. ara, v kresťanstve lat. altare) je miesto, na ktorom sa v náboženstve prináša dar ako obeť, zvyčajne bohu či božstvu.
Olympia je svätostánok antického Grécka, nachádzajúci sa v Elide, v severozápadnej časti Peloponézu, na východ od Pyrgu, náboženské, kultúrne a športové centrum celého Grécka. Do povedomia vošla ako dejisko antických olympijských hier. V priebehu 19. a 20. storočia boli jej pozostatky odkryté a lokalita sprístupnená verejnosti.
Omáčka je hustejší tekutý pokrm, podávaný k mäsu či iným jedlám. Omáčky sa nekonzumujú samostatne, dodávajú pokrmu arómu, vlhkosť a vzhľad.
One Atlantic Center, známy tiež ako IBM Tower je mrakodrap v centre Atlanty. Má 50 poschodí a výšku 250 m. Po jeho dokončení v roku 1987 sa stal najvyššou budovou v meste až do roku 1992, kedy bol postavený Bank of America Plaza. Dnes je až na 3. mieste.
One Piece (jap. ワンピース – Wan Písu) je japonská manga séria, podľa ktorej neskôr vznikol aj rovnomenný anime seriál. Autorom mangy je Eiičiró Oda. Manga aj anime sú v Japonsku veľmi populárne, získavajú vysoké hodnotenia a majú vysokú sledovanosť. Anime epizódy, manga kapitoly a manga zväzky stále vychádzajú. Dosiaľ bolo vydaných tiež 17 filmov, 4 OVA a niekoľko špeciálov.
Opakovateľnosť merania je tesnosť zhody medzi po sebe nasledujúcimi výsledkami merania tej istej meranej veličiny, za tých istých podmienok.
Operácia s matematickými objektami je zložka alebo prvok matematickej činnosti; čiastkový úkon, ktorý vykonáva matematik na základe vlastných schopností, zručnosti a pomocou nástrojov, strojov a automatov; matematická operácia, napr. aritmetická operácia.
Operacionalizmus je koncepcia, podľa ktorej vedecké pojmy, vety atď. majú zmysel len potiaľ, pokiaľ sú založené na fyzikálnych operáciách (meraní ap.). Zakladateľom operacionalizmu je Percy Williams Bridgman.
Operačná analýza alebo operačný výskum je využitie matematických modelov, štatistiky a algoritmov pri rozhodovaní. Používa sa na analýzu komplexných systémov reálneho sveta, zvyčajne s cieľom optimalizácie alebo zlepšenia výkonnosti. Je jednou z foriem aplikovanej matematiky.
Operátorový počet je metóda, pri ktorej sa zložitejšie úlohy na istej množine funkcií (vzoroch) pomocou operátora pretransformujú na jednoduchšie úlohy na inej množine funkcií (obrazoch). Jednoduchšie úlohy sa vyriešia tak, že sa spätným postupom vyhľadá vzor, ktorý bude riešením pôvodnej úlohy.
Opevnenie alebo fortifikácia (z lat. fortis - silný a facere - robiť) sú vojenské konštrukcie a stavby navrhované na obranu a ochranu. Ľudstvo ich buduje už tisícky rokov a ich realizácie sa zlepšovali stúpajúcou úrovňou technickej zručnosti. Tradičným príkladom konštrukcie fortifikácií sú kastrá (vojenské tábory) z čias rímskych légií, ale prvými reálnymi realizáciami sú obranné múry mestských štátov ešte z čias Mezopotámie, alebo múr obklopujúci Jericho z 8. tisícročia pred Kr. Predchodcami fortifikácie, tak ako je chápaná dnes, boli obranné valy a konštrukcie, ktoré stavali predchodcovia človeka okolo svojich sídiel na obranu proti zvieratám, prípadne napadnutiu iným kmeňom.
Oplotenie alebo plot je voľne stojaca stavba, ktorej úlohou je zabrániť alebo obmedziť pohybu cez nejakú hranicu, často slúži na ochranu nehnuteľností. Na rozdiel od steny má podstatne jednoduchšiu konštrukciu, nemusí však bezprostredne zabraňovať výhľadu.
Optické zobrazovanie je transformácia svetelných lúčov vychádzajúcich z predmetových bodov na iné svetelné lúče, ktoré tvoria body obrazu, pomocou optickej sústavy.
Optické žiarenie (iné názvy: optická radiácia, svetlo; ako vlnenie: optické vlnenie/vlny, ako časť elektromagnetického spektra: optické spektrum, svetelné spektrum, optické pásmo) je súhrnné označenie pre infračervené žiarenie a viditeľné svetlo a ultrafialové žiarenie, v širšom zmysle aj časť röntgenového žiarenia po vlnovú dĺžku 1 nm (tzv. mäkké röntgenové žiarenie). Názov je odvodený od faktu, že ide o žiarenie, ktoré možno sledovať optickými prístrojmi. Ojedinele sa ako optické spektrum (atď.) v užšom zmysle označuje len viditeľné svetlo.
Optický hranol alebo hranol alebo prizma je teleso z rovnorodej látky, ohraničené sústavou plôch, obyčajne trojboké. Používa sa na rozklad svetla na spektrum, v optických prístrojoch na úplný odraz alebo prevrátenie obrazu namiesto zrkadiel. Je opticky priehľadný.
Opuka je lokálny názov pre prachovité slieňovce používaný v Českej kriedovej panve. Od bežných slieňovcov sa odlišuje vyšším obsahom kremičitej prímesi, ktorú predstavujú hlavne ihlice hubiek. Okrem nich sú časté aj zvyšky dierkavcov. Bežnou minerálnou prímesou je glaukonit.
Óran Kókó Host-bu je japonská manga séria od autorky Bisco Hatoriovej. V Japonsku pravidelne vychádza v dievčenskom časopise LaLa. Neskôr podľa tejto mangy vznikol aj rovnomenný anime seriál, vysielaný na televíznych kanáloch NTV a Animax.
Oranžéria je druh skleníka alebo stavby, ktorý je určený najmä na pestovanie citrusov a iných subtropických rastlín. Vedľajším využitím je používanie na rozmnožovanie ďalších rastlín.
Øre je stotina nórskej koruny, dánskej koruny, švédskej koruny a islandskej koruny. Øre je nórsky a dánsky pravopis, švédsky pravopis je öre, vo faerčine oyra a v islandčine eyrir.
Organicistická teória spoločnosti je teória spoločnosti druhej polovice 19. stor., ktorá prirovnávala ľudskú spoločnosť k biologickému organizmu. Predstavitelia: Herbert Spencer, Albert Schäffle, Paul von Lilienfeld.
Organický systém je systém, ktorého podmienky a predpoklady vývoja sú zároveň výsledkami jeho vyvoja; organický systém je samovyvíjajúci sa systém. Utvára sa tak, že v konečnom dôsledku si celok konštruuje svoje vlastné časti na základe určitých predpokladov, a preto funkcia systému ako celku vzniká skôr než príslušný orgán, ktorý si buduje sám systém. Časti, orgány a spôsob (forma) ich vzťahu v organickom systéme vznikajú historicky.
Orgován obyčajný (ľudovo alebo zastarano: španielska baza, turecká baza; lat. Syringa vulgaris) je druh rastliny z rodu orgován (Syringa). Dosahuje veľkosť kra alebo nižšieho stromu. Orgován sa často pestuje na okrasné účely, preto bol v histórii hojne šľachtený. Pochádza z juhovýchodnej Európy a polostrova Malá Ázia. Orgován preto nie je na Slovensku pôvodným druhom, často však býva voľne vysadzovaný. V teplejších oblastiach splanul aj mimo areálu pôvodného výskytu.
Orol klinochvostý (lat. Aquila audax) je dravec z čeľade jastrabovitých. Vytvára dva poddruhy: A. a. audax a A. a. fleayi. Je príbuzný s orlom tmavým (A. gurneyi) a orlom skalným (Aquila chrysaetos). Vyskytuje sa na juhu Novej Guinei, po celej Austrálii a Tasmánii. Obýva väčšinu tunajších biotopov až do nadmorskej výšky 2000 metrov.
Ortuť je chemický prvok v Periodickej tabuľke prvkov, ktorý má značku Hg a protónové číslo 80. Je to jediný kov, a okrem brómu jediný prvok, ktorý je za normálnych atmosférických podmienok v kvapalnom stave. Kvôli veľkému povrchovému napätiu nevsiakne do podkladu, ale vytvára mierne sploštené kvapky. Tak ako iné kovy, je elektricky vodivý. Má katalytické vlastnosti, a preto sa používa na výrobu rôznych chemických zlúčenín, ako napríklad acetaldehyd a pod. Ortuťové výpary sú veľmi toxické.
Osa dravá (iné, zriedkavé názvy: osa francúzska, osík galský, osík francúzsky, osík škvrnitý; staršie: osička poľná; lat. Polistes dominula, staršie: Polistes gallicus v staršom ponímaní) je druh z rodu Polistes z čeľade sršňovité. Vyskytuje sa spravidla na teplých výslnných miestach na mnohých miestach (pôvodne južnej a strednej) Európy, Ázie, a novšie sa rozširuje aj v Amerike a Austrálii. Jej telo má veľkosť 14-16 mm. Je mäsožravá.
Oscypek je tradičný poľský údený syr vyrobený zo slaného ovčieho mlieka výhradne vyrábaný v oblasti Podhalie (podobný syr sa vyrába na Slovensku pod názvom Oštiepok). Prvá zmienka o výrobe syrov v poľských Tatrách siaha až do 15. storočia, v dokumente z oblasti Ochotnica v roku 1416. Prvý zaznamenaný recept na oscypek bol vydaný v roku 1748 v oblasti Żywiec.
Osemuholník je jeden zo základných rovinných geometrických útvarov, tzv. polygón; mnohouholník s ôsmimi vrcholmi a stranami. Súčet jeho vnútorných uhlov sa rovná 1080°. Osemuholníky môžu byť pravidelné alebo všeobecné.
Osmičková hmlovina alebo NGC 3132 je planetárna hmlovina v súhvezdí Plachty, ktorú objavil anglický astronóm John Herschel 2. marca 1835. Jej zdanlivá hviezdna veľkosť je 9,2.
Osobný automobil alebo osobné motorové vozidlo alebo hovorovo osobné auto je automobil kategórie M1, čiže motorové vozidlo najmenej so štyrmi kolesami určené na prepravu sediacich osôb a ich batožín, ktoré má najviac deväť miest na sedenie, vrátane miesta pre vodiča, a celkovú hmotnosť neprevyšujúcu 3,5 t, a ktorého priestor na batožiny nie je väčší ako priestor na prepravu osôb (pozri Vyhláška 116/1997 Z.z.; Zákon o DPH; Smernica Rady 71/156/EHS; zákon 725/2004 Z.z.).
Ostrakón alebo ostrakon (starogr. ὄστρακον, pl. -κα; lat. ostracon) je keramický alebo kamenný úlomok vázy alebo inej nádoby. V archeológii sa týmto termínom označujú historické úlomky, ktoré môžu obsahovať vyryté nápisy alebo iné značky, ktoré môžu naznačovať vek alebo pôvod nádoby.
Ostriež (lat. Perca) je rod sladkovodných rýb z čeľade ostriežovité. Typickým poznávacím znakom je pevná, ostrá chrbtová plutva.
Ostrov stability je jedna z viacerých hypotetických oblastí v rade chemických prvkov, ktoré majú relatívne stabilnejšie jadrá ako ostatné prvky, teda ich protónové a neutrónové čísla zodpovedajú tzv. magickým číslam. Ostrovy stability sa predpokladajú v okolí prvkov s protónovými číslami 114 a 126.
Ostrów Lednicki (slov. Lednický ostrov) je názov ranostredovekej archeologickej lokality, ktorá sa nachádza na rovnomennom ostrove na jazere Lednica vo Veľkopoľskom vojvodstve v Poľsku. Je jedným z najdôležitejších miest v histórii Poľska. Za panovania Meška I. a Boleslava Chrabrého tu bolo jedno z hlavných obranných a administratívnych stredísk Poľska. Ostrov ležal blízko dôležitého strategicko-obchodného pozemného ako aj vodného koridoru medzi mestami Poznaň a Gniezno v centre kmeňa Poľanov. Zachovali sa tu pozostatky hradiska a najstaršej predrománskej architektúry v Poľsku. Palácovo-sakrálna stavba s nádržami na krst a samostatne stojaci cintorínsky kostol s hrobmi v lodi a prístavkoch. Oba objekty boli postavené v časoch vlády Meška I. (pred rokom 966).
Oštiepok je tradičný slovenský valašský výrobok z ovčieho syra. Pôvodne sa vyrába odštipnutím čerstvého sladkého syra, ktorý sa vtlačí do drevenej, ručne vyrezávanej - bačom vyzdobenej okrúhlej formy, kde sa nechá odstáť. Následne sa vyberie a ponorí do teplej slanej vody, nechá sa tam odležať, kým soľ neprenikne úplne dovnútra; potom sa nechá mierne preschnúť. Pobytom v slanej vode získava oštiepok svoju tradičnú trvácnosť, jeho povrch pritom mierne skôrnatie, zväčša zožltne.
Otnang je obdobie spodného miocénu vyčleňované v rámci regionálneho členenia Centrálnej Paratethýdy, prebiehajúce v období približne pred 18,8 až 17,2 miliónov rokov. Stupeň zodpovedá približne strednej časti obodbia burdigal mediteránneho členenia a je porovnateľný s obdobím kocachur Východnej Paratethýdy.
Otvorená množina je množina, ktorá s každým svojím bodom obsahuje aj nejaké jeho okolie. Otvorená množina nie je opakom uzavretej množiny, existujú množiny, ktoré sú zároveň otvorené i uzavreté.
Otvorená sústava je fyzikálna sústava, ktorá si so svojím okolím (t. j. s fyzikálnymi objektmi mimo sústavy) vymieňa aj energiu aj hmotu (napr. častice). Opakom je uzavretá a izolovaná sústava. Všetky reálne sústavy, sú otvorené sústavy. Uzavretá a izolovaná sústava sú len abstrakcie, pomocou ktorých môžeme zjednodušiť skúmanie fyzikálnych dejov.
Ötzi je moderné meno vynikajúco zachovanej prirodzenej múmie človeka z doby približne 3300 pred Kr., ktorého našli v roku 1991 v ľadovci Schnalsal v Ötztalerských Alpách blízko hranice Rakúska a Talianska. Pomenovaný je podľa údolia, kde ho našli. Spolu s ním sa našiel aj jeho odev (sofistikovaný kabát, opasok, bedrová prikrývka, nohavice a topánky) a vybavenie (medená sekera s tisovým poriskom, pazúrkový nôž s jaseňovou rukoväťou, puzdro so šípmi s pazúrkovými hrotmi a nedokončený luk, niekoľko kúskov rastlín s kresacím kamienkom a pyritom na zapálenie ohňa).
Ovocie sú jedlé plody alebo semená viacročných semenných rastlín, najčastejšie drevín. Ovocie obvykle rozdeľujeme na ovocie mierneho pásma, tropické a subtropické. Obsahuje prírodné cukry.
Oxford Tower alebo Intraco II je mrakodrap vo Varšave na ulici Chałubińskiego 8 v mestskej štvrti Warszawa-Śródmieście. Postavený bol v rokoch 1975-1979.
Pakt stability a rastu je dohoda medzi členmi eurozóny o koordinácii ich rozpočtových politík tak, aby prípadnými vysokými schodkami štátnych rozpočtov alebo vysokými verejnými dlhmi neohrozovali stabilitu eura a nezvyšovali infláciu v eurozóne. Táto dohoda sa čiastočne vzťahuje aj na krajiny EÚ, ktoré neprijali euro.
Palác (z tal.) je (v Európe od čias renesancie) reprezentatívna budova šľachtica alebo mešťana v meste. Prenesene sa dnes ako palác označuje aj verejná reprezentatívna či veľkolepá budova (napr. športový palác).
Palác Blenheim je rozľahlé a veľkolepé anglické vidiecke sídlo v v mestečku Woodstock v grófstve Oxfordshire. Okrem biskupských rezidencií je to jediné vidiecke sídlo v Anglicku, ktoré sa môže nazývať palác.
Pálava (skr. Pa) je moravská muštová odroda viniča hroznorodého pomenovaná podľa Chránenej krajinnej oblasti Pálava, ktorá vznikla krížením odrôd Tramín červený a Müller Thurgau. Odroda bola (podobne ako Aurelius) vyšľachtená Ing. Josefom Veverkom, ktorý jej šľachtenie začal v roku 1953 v Šľachtitelskej stanici vo Veľkých Pavloviciach a neskôr v ňom pokračoval v Pernej. Do štátnej odrodovej knihy bola zapísaná v roku 1977. Odrodu je možné pestovať vo všetkých vinohradníckych oblastiach Slovenska, viacmenej sa zatiaľ pestuje iba roztrúsene na malých plochách. V roku 2004 bola vysadená na 0,32 % plochy všetkých viníc na Slovensku .
Palenque (súdobý názov bol Lakamha' ) je významné mayská archeologická lokalita v blízkosti rovnomenného súčasného mesta v severovýchodnej časti mexického štátu Chiapas.
Paleoklimatológia je náuka, ktorá skúma klímu predošlých geologických období Zeme. Používa pri tom záznam z ľadových pokrývok, sedimentov a usadených hornín, letokruhov stromov alebo prírastkových čiar iných organizmov, ako sú koraly či lastúrniky.
Palermská doska alebo Memfidské kráľovské anály je súbor úlomkov najmenej jednej bazaltovej dosky, na ktorej sú po oboch stranách vyryté chronologické záznamy udalostí počas vlád panovníkov 1. až 5. dynastie. Dnes je známych viac kusov dosky. Nachádzajú sa v troch svetových múzeách, podľa ktorých sa nazývajú. Najväčší fragment je v múzeu v Palerme a podľa neho sa volá celý súbor. Menšie sú v Londýne a Káhire. Väčšina častí bola známa už začiatkom 20. storočia a vtedy prebiehal aj ich hlavný výskum. Neexistuje odborný konsenzus ohľadom obdobia z ktorého doska pochádza. Paleografická analýza prezrádza Starú ríšu, je však možné, že nájdené kusy pochádzajú len z jej neskoršej kópie.
Palina dračia (ľudové názvy: estragón, tarkán, tarkan, dragonal, hadia polynka, ješter, paldán; lat. Artemisia dracunculus) je dvojročná rastlina z čeľade astrovité pochádzajúca z východnej Európy. Jej listy a stonka sa používajú ako korenina pod názvom estragón alebo tarkán (tarkan).
Panerotizmus (z gr. pan- – všetko + erotizmus) je názor, zdôrazňujúci vo všetkom dominanciu erotiky. Uplatňuje sa napr. v literárnej tvorbe.
Pankratický objektív (iné názvy: zoom, transfokátor, variobjektív) je objektív s premenlivou ohniskovou vzdialenosťou. Je tak možné pomocou jediného objektívu prechádzať napríklad zo širokouhlej snímky na snímku teleobjektívom. Daňou za jednoduché nastavovanie ohniskovej vzdialenosti býva, v porovnaní s objektívmi pevnej ohniskovej vzdialenosti, horšia kvalita obrazu.
Panlogizmus je učenie, podľa ktorého logos, rozum je absolútna skutočnosť a svet uskutočnením (objektivizáciou) rozumu. Učenie o logickej povahe sveta.
Panoráma je akýkoľvek široký, celkový rozhľad/výhľad/pohľad na krajinu alebo nejaký celok. Používa sa často aj na označenie širokouhlej reprezentácie obrazu v maľbe, kresbe, fotografii, filme a videu, alebo v trojrozmernom modeli.
Panpsychizmus je filozofická reprodukcia animizmu, podľa ktorej má celá príroda psychiku. Z holistického pohľadu to znamená, že celý vesmír je jeden organizmus, ktorý disponuje mysľou/psychikou (panenteizmus).
Paovca alebo ovca (lat. Ammotragus) je rod z čeľade turovité. Zahŕňa jediný druh, ktorý sa nazýva paovca hrivnatá (iné názvy: paovca aoudad, ovca hrivnatá; lat. Ammotragus lervia, staršie: Capra lervia; berberský názov: aoudad, iný prepis: awdad).
Paprika ročná (Capsicum annuum, synonymá C. cerasiforme, C. grossum, C. longum) je druh rastliny z čeľade ľuľkovité (Solanaceae). Podľa niektorých názorov (teda v širšom zmysle) zahŕňa aj to, čo sa inde klasifikuje ako samostatné druhy paprika čínska a paprika kríčkovitá.
Papyrus je jeden z predchodcov dnešného papiera, výrobok z drene papyrusovej rastliny šachor papyrusový (Cyperus papyrus), ktorá rastie až do výšky 5 metrov a kedysi bola veľmi rozšírená v Egypte v delte Nílu.
Parabola je druh kužeľosečky. Je to rez kužeľovej plochy rovinou, ktorá je rovnobežná s práve jednou povrchovou priamkou kužeľovej plochy.
Paradoxná dialektika je interpretácia dialektického protirečenia ako rozumom neriešiteľnej apórie, paradoxu, antinómie. Paradoxná dialektika stavia na intuitívnom vhľade, viere, prežívaní protirečenia. Paradoxná dialektika je koncipovaná často na pomedzí vedy a náboženstva. Najväčší vplyv na súčasnú paradoxnú dialektiku má Søren Kierkegaard.
Parciálne tavenie (iné názvy: čiastočné tavenie, dokonavý vid: parciálne/čiastočné roztavenie, čiastočné natavenie) je proces, pri ktorom dochádza k taveniu iba časti pevnej látky (presnejšie: z pevnej kryštalickej fázy vzniká tavenina s reliktami pôvodnej kryštalickej fázy). Typické je pre zmesi tvorené rôznymi látkami, napr. pre horniny, ktoré tvoria rôzne minerály s odlišnými vlastnosťami. Výsledkom parciálneho tavenia môže byť tavenina s odlišným zložením ako je celkové zloženie pôvodnej horniny.
Parenica je tradičný slovenský polomäkký, nezrejúci, stredne tučný, parený ovčí syr s veľmi jemnou chuťou. Charakteristická je i svojím tvarom stočenej stuhy, typické slimákovito vinuté rolky obvykle vážia okolo 100 gramov. Má podobne ako oštiepok smotanovo až syrovo žltú farbu, povrch je po údení zlatožltý až žltohnedý. Slovenská parenica je chránené obchodné meno pod chráneným zemepisným označením EÚ.
Párny graf alebo bipartitný graf je graf, ktorého množina vrcholov V môže byť rozdelená do dvoch množín V1 a V2, tak, že každá koncová hrana má jeden vrchol vo V1 a druhý vo V2. Zvykne sa označovať G=(V1, V2,E).
Parný kotol je technické zariadenie na výrobu prehriatej pary požadovaného tlaku a teploty. Je to uzatvorená nádoba zvyčajne z ocele, do ktorého je privádzaná voda. Kotol sa ohrieva teplom získaným spaľovaním paliva - dreva, zemného plynu, nafty, mazutu atď.., alebo elektrickým ohrevom. Prehriatim vody pod zvýšeným tlakom vzniká prehriata para, ktorá ďalej slúži ako nosič tepla pre vykurovanie, alebo ako zdroj energie pre parnú turbínu.
Párok v rožku (iné názvy: hotdog, hot dog, hot-dog) je jednoduchý druh jedla (rýchleho občerstvenia). Je to varený párok (príp. iný podobný, väčšinou údený mäsový výrobok), ktorý je vložený do pečiva, čo je najčastejšie rožok s otvorom, rozkrojený rožok, bageta, alebo iný druh pečiva. Obyčajne je dochutený horčicou, kečupom, alebo iným dochucovadlom. V rôznych častiach sveta sa používajú rôzne druhy pečiva, mäsových výrobkov a prísad, základný princíp však ostáva takmer rovnaký. Predáva sa hlavne v mestách v stánkoch podobne ako ostatné druhy rýchleho občerstvenia.
Parve alebo pareve je v judaizme označenie pre jedlá, ktoré neobsahujú ani mlieko, ani mäso, a preto sú považované za „neutrálne". Možno ich konzumovať s mliečnymi aj mäsitými výrobkami. Do kategórie parve patrí hlavne ovocie, zelenina a ryby, avšak nie plody mora.
Pásavec štetinový (iné názvy: pásavec štetinatý, pásovec štetinatý, lat. Chaetophractus villosus) je druh cicavca z čeľade pásavcovité (starší názov: pásovce) patriacej do taxónu slabozubce.
Pásavka zemiaková (zastarano – v 50. rokoch – mandelinka zemiaková; ľudovo nesprávne mandelinka; lat. Leptinotarsa decemlineata) je veľmi rozšírený zástupca radu chrobákov. Vyskytuje sa prakticky na každom zemiakovisku.
Pásmové pohorie je pohorie - geologická štruktúra pozostávajúca z rozsiahleho pásma rovnobežných a príkrovových vrás. Pohoria tohto typu vznikli účinkami tangenciálnych porúch, výrazného skrátenia v zemskej kôre, najčastejšie zrážkou tektonických platní. V reliéfe sa pásmová štruktúra prejavuje len istý čas, kým ju nenaruší erózia a denudácia.
Pauliho vylučovací princíp je kvantovomechanický princíp, podľa ktorého sa dva identické fermióny nemôžu v tom istom fyzikálnom systéme (napríklad dva elektróny v atóme) nachádzať súčasne v tom istom kvantovom stave. Princíp prvýkrát formuloval Wolfgang Pauli v roku 1925.
Pedológia (z gr. pais - chlapec, dieťa a logos - slovo, náuka) je veda o deťoch, skladajúca sa z biológie (pedobiológie), psychológie (pedopsychológie) a sociológie (pedosociológie) dieťaťa. Pedológia vyrástla z poznania, že dieťa nie je dospelý „v malom“.Fotografická pamäť alebo eidetická pamäť je akt vnímania, pri ktorom po krátkej expozícii predmetov alebo javov sú ľudia schopní si ich ďalej zapamätať a vybaviť vo všetkých podrobnostiach, detailoch a kontúrach. Túto schopnosť sa nepodarilo experimentálne dokázať.
Pechota (zastarano aj infantéria) je druh pozemného vojska, v ktorom sa vojaci pohybujú v boji pešo a sú vyzbrojení individuálnymi zbraňami (unesie ju jediný pešiak). Pechota je v modernej dobe základom prakticky všetkých armád na svete, je schopná všetkých základných druhov bojovej činnosti, čo z nej robí najflexibilnejší druh vojska. V súčasnosti je štandardnou zbraňou pešiaka najčastejšie útočná puška. Pechota môže byť na bojisko privezená rôznymi druhmi dopravných prostriedkov, preto poznáme námornú pechotu, výsadkovú pechotu, mechanizovanú pechotu. Zvláštnosti horského terénu umožnili vznik špecializovanej horskej pechoty.
Peltierov článok je elektronický stavebný prvok, ktorý pri pretekaní elektrického prúdu vyvinie rozdielne teploty na stykových plochách dvoch vodičov (jedna plocha sa schladí a druhá sa zohreje, tzv. Peltierov jav), alebo opačne, pri dodaní rozdielnych teplôt vzniká elektrický prúd (tzv. Seebeckov jav).
Peltierov jav je fyzikálny jav, pri ktorom sa miesto styku dvoch kovov alebo polovodičov pri prechode elektrického prúdu zohrieva alebo ochladzuje (závisí na smere prúdu). Je opakom Seebeckovho javu; spolu s ním tvorí tzv. termoelektrický jav.
Penny (-v slovenčine nesklonné slovo mužského alebo stredného rodu) alebo penca je minca a časť (od roku 1971 1/100) hodnoty anglickej libry v Spojenom kráľovstve a v ostatných krajinách, ktoré používajú libru podľa britského vzoru.
Perióda je fyzikálna veličina udávajúca dobu trvania periodického javu. Pri pohybe po kružnici je to doba, za ktorú hmotný bod opíše kružnicu jedenkrát.
Periodická funkcia je matematická funkcia, ktorá sa neustále opakuje v pravidelných intervaloch a periódach. Vo vede sa využívajú periodické funkcie v kmitaní, vo vlnách a všetko ostatné, čo sa považuje sa periodické (nekonečné). Každá funkcia, ktorá periodická nie je sa nazýva neperiodická. Funkcia f je periodická vtedy, keď nenulová konštanta P v prípade, že x sa nachádza v doméne. f(x+P)=f(x) Napríklad funkcia sínus je periodická s periódou 2π sin(x+2π)=sin x
Peripieninský lineament je to tektonické rozhranie 1. rádu, ktoré oddeľuje blok Centrálnych Západných Karpáty od Českého masívu a východoeurópskej platformy. Možno ho považovať za hlbinný prejav komplikovanej stavby bradlového pásma. V súčasnosti sa tento termín neodporúča používať.
Perník alebo medovník je sladké pečivo hnedej farby, ktorého pôvodná receptúra sa s skladá z medu, múky a korenia. Neskôr sa jeho receptúra začala upravovať a dnes ho poznáme ako zmes pšeničnej a ražnej múky, mlieka, vajec, karamelizovaného cukru, medu, škorice a klinčeku. Počas jeho prípravy by sa po zmiešaní všetkých ingrediencií malo cesto nechať niekoľko týždňov odležať, aby mohlo vykysnúť. Zaujímavosťou vlastnosťou perníkového cesta je, že surové ani upečené nestráca časom na akosti ani na chuti, ale naopak sa zlepšuje.
Peržania boli jeden z najvýznamnejších starovekých národov, ktorí ako poľnohospodárske etnikum patril k pôvodným obyvateľom Iránu, najmä jeho juhozápadnej časti zvanej Perzia. Dnes tvoria Peržania základ obyvateľstva Iránu.
Peta (symbol P) je predpona sústavy SI a znamená mocninu 10^15, tj. Označuje milión miliárd základných jednotiek. Predpona pochádza z gréckeho πέντε - päť, čo súvisí s tým, že sa jedná o piatu predponu zodpovedajúcu mocnine ktorá je násobkom troch. Z hľadiska etymológie patrí peta k predponám v rozsahu tera až yotta ktoré vznikli z čísloviek štyri až osem vypustením jedného písmena.
Petersenov graf je neorientovaný graf s 10 vrcholmi a 15 hranami. Je to malý graf, ktorý slúži ako užitočný príklad pre mnohé problémy teórie grafov. Petersenov graf je pomenovaný podľa Juliusa Petersena, ktorý ho zostrojil v roku 1898 ako najmenší kubický graf bez mostov s chromatickým indexom 4. Hoci je graf pomenovaný po Petersenovi, prvýkrát bol publikovaný o 12 rokov skôr v roku 1886.
Petroeuro je označenie eura, ktoré sa používa na priamu platbu za ropu a zemný plyn. Je to novotvar vytvorený podľa široko používaného pojmu petrodolár, ktorý fungoval v podstate ako jediné platidlo na obchod s týmito komoditami. Určujúcimi faktormi pre menu používanú na platbu za ropu je prístup najväčších svetových exportérov tejto suroviny, predovšetkým na Blízkom východe.
Petrografia (gr.) je odvetvie petrológie, ktoré sa zaoberá stavbou hornín, ich minerálnym zložením, štruktúrou a textúrou. Petrografia je popisnou odnožou petrológie.
PEUGEOT aréna, v minulosti AXA Aréna, Aegon aréna a Sibamac Arena, je športová hala a súčasť Národného tenisového centra v Bratislave. Usporiadavajú sa tu tenisové zápasy či turnaje, konalo sa tu finále Davisovho pohára v roku 2005 medzi Slovenskom a Chorvátskom. Taktiež sa tu pravidelne koná tenisový turnaj kategórie challenger Slovak Open. Používa sa aj na organizovanie koncertov, koncertovali tu aj Joe Cocker, Marilyn Manson, Deep Purple a Rihanna. Kapacita je 10 000 ľudí.
Pevná linka je telefónna linka, ktorá je realizovaná v pevnom médiu, čo môže byť kovový kábel alebo optický kábel. Týmto sa odlišuje od mobilnej linky, kde sú médiom rádiové vlny. Obyčajne je lacnejšia ako mobilná linka a poskytuje vyššiu kvalitu zvuku, používa sa v prípadoch, keď nie je potrebná mobilita alebo mobilná sieť nie je k dispozícii. Používa sa aj v prípadoch, keď je potrebné zvýšiť bezpečnosť komunikácie, pretože nemôže byť odpočúvaná bez fyzického prístupu k linke. Neznamená to však, že telefónna spoločnosť nemôže v istých prípadoch prenášať hovory aj vzduchom.
Pevnosť v ťahu alebo konečná pevnosť je za daných podmienok najväčšie možné napätie v materiáli pri naťahovaní, ktorému materiál ako celok odoláva bez toho, aby sa porušil. Pri cyklickom namáhaní však môže dôjsť k únave materiálu a porušeniu materiálu pri napätí nižšom, ako je statická medza pevnosti v ťahu.
Photokina je najväčší veľtrh fotografického priemyslu. Koná sa každé dva roky v septembri v Nemecku v Kolíne nad Rýnom. Prvá Photokina sa uskutočnila v roku 1950. Posledná sa konala 21. až 26. septembra 2010, ďalšia sa bude konať 18. až 23. septembra 2012.
Pictorial Photographers of America je dosiaľ existujúci fotografický spolok, ktorý v roku 1916 založili americkí fotografi Alvin L. Coburn, Gertrude Käsebierová a Clarence H. White. Medzi zakladajúcich členov patril tiež Drahomír Josef Růžička.
Pilotná vlna je predpoklad z kvantovej teórie so skrytými parametrami, v ktorej vlna funguje ako vedúci (pilotný) element, určujúci pohyb s ňou spojenej častice.
Pinkovité (lat. Fringillidae) je čeľaď vtákov z radu vrabcotvaré (Passeriformes). Vyskytujú sa celosvetovo, s výnimkou Madagaskaru, Australázie, mnohých ostrovov Tichého oceána a Antarktídy.
Pirohy (jednotné číslo piroh; iné názvy pozri nižšie) je (varené, vyprážané alebo pečené) múčne jedlo z cesta s plnkou tvorenou obyčajne lekvárom, tvarohom alebo zemiakmi s bryndzou. Ide o tradičné slovenské jedlo.
Piskor horský alebo piskor vrchovský (Sorex alpinus) je hmyzožravec z čeľade piskorovité. Európsky endemit. Obýva Alpy, Karpaty, pohoria v Nemecku a na Balkáne. Výskyt na Slovensku bol doložený na 34,1 % územia.
Piskor malý (Sorex minutus) je drobný hmyzožravec z čeľade piskorovité. Obýva Palearktídu po Bajkalské jazero a na juhu po Altaj a Ťanšan. Výskyt na Slovensku bol doložený na 81,9 % územia.
Piskor obyčajný (iné názvy: piskor lesný, ľudovo: piskor; lat. Sorex araneus) je hmyzožravec z čeľade piskorovité. Obýva Palearktídu po Bajkalské jazero. Výskyt na Slovensku bol doložený na 90,3 % územia. Podľa Medzinárodnej únie na ochranu prírody a prírodných zdrojov piskor obyčajný patrí medzi najmenej ohrozené druhy, celková populácia je stabilná.
Piškóta je druh ľahkého pečiva z pšeničnej múky, vajec a cukru. Je často používaná v cukrárstve, ale má aj rôzne iné použitie. Zvláštnym druhom sú detské piškóty.
Pitná voda je sladká voda, nevyhnutná zložka ľudskej potravy. Jej zdrojom je zrážková voda, podzemná voda a s určitým obmedzením voda riek a jazier. Využitie podzemnej vody na pitné účely je však v podmienkach Slovenska niekoľkonásobne lacnejšie ako využívanie vody povrchovej.
Pivovar je technologický celok vyrábajúci pivo. Je rozdelený do niekoľkých samostatných prevádzok, ktoré zodpovedajú jednotlivým výrobným fázam. Veľkosť pivovaru sa môže pohybovať od malého domáceho až po veľký priemyselný podnik. Variabilita existuje aj pri jednotlivých technológiách varenia piva. Pivovar, ktorého ročná produkcia neprekročí 10 000 hl, sa označuje ako minipivovar.
Pizza havaj (či Hawai, Hawaii) je druh pizze, ktorá je na rozdiel od tradičnej talianskej pizze založená na kombinácii šunky a sladkého ananásu. Za jej pôvodcu je považovaný majiteľ reštaurácie Sam Panopoulos z kanadského Ontária.
Pizza quattro formaggi (výslovnosť: [picca kuattro formádži]; slov. Štyri druhy syra; doslovne slov. Pizza štyri syry) je druh pizze talianskej kuchyne, ktorá je obložená štyrmi druhmi syra - zrelý syr, pecorino, ricotta a gorgonzola + paradajková omáčka. Po upečení sa na ňu väčšinou pridávajú ešte čerstvé bylinky. Je populárna po celom svete, vrátane Talianska a je jedna z ikonických položiek jedálnych lístkov pizzériach.
Pižmoň alebo tur (lat. Ovibos) je rod z čeľade turovité (Bovidae) patriacej pod prežúvavce. Jeho jediným druhom je pižmoň severský (iné názvy: pižmoň severný, pižmoň dlhosrstý, pižmoň východný, tur pižmový; lat. Ovibos moschatus).
Plamenná hmlovina alebo NGC 2024 je emisná hmlovina v súhvezdí Orión, ktorú objavil britsko-nemecký astronóm William Herschel 1. januára 1786.
Planckova konštanta vyjadruje základné kvantum fyzikálnej akcie. Hodnota konštanty je meradlom relatívnosti - čo je v kvantovej mechanike „malé“ a čo „veľké“.
Plavenina je druh erozívneho materiálu, ktorý je unášaný tečúcou vodou v suspenzii (angl. suspended load). Sú to jemnozrnné častice (rôznej veľkosti a hmotnosti, teda i rôzneho fyzikálneho a chemického zloženia), ktoré sú rozptýlené vo vodných tokoch a vznášajú sa v nich. Ak sa vodný tok spomalí, plavenina sa usadzuje (sedimentuje) alebo ju voda ďalej strháva (vtedy sa označuje ako splavenina). Na rozdiel od splaveniny, ktorá sa posúva pozdĺž dna len pri väčších povodniach, je plavenina trvalou súčasťou vodných tokov. Typickou plaveninou sú napríklad ílové častice.
Plazmový panel (iné názvy: plazmový diplej, plazmová zobrazovacia jednotka, plazmový zobrazovač, plazmová obrazovka) je typ plochej zobrazovacej jednotky, ktorá sa bežne používa ako typ veľkej televíznej obrazovky, obyčajne nad 37 palcov alebo 940 mm. Plazmový panel je tvorený množstvom malých buniek medzi dvoma sklenými panelmi, ktoré obsahujú zmes vzácnych plynov. Plyn v bunkách je elektricky nabíjaný na plazmu, ktorá potom excituje luminofory na emitáciu svetla.
Plech je plochá kovová platňa, čiže rovinná platňa, ktorej hrúbka je rádovo menšia ako jej ostatné rozmery. Plech je materiál slúžiaci ako polotovar pre strojárenskú a stavebnú výrobu. Plech sa najčastejšie vyrába valcovaním za tepla a za studena, ale možno ho vyrobiť aj odlievaním, kovaním resp. ťahaním. Najviac používaný je oceľový plech, ale vyrábajú sa aj plechy z iných kovových materiálov napr. hliníkové, medené, mosadzné a pod. Hlavným parametrom definujúcim plech je jeho hrúbka. Hrúbka plechu je normalizovaná. Plechy tenšie ako cca 0,1 mm nazývame kovové fólie, plechy hrubšie ako cca 15 mm nazývame kovové platne.
Plemeno je umelo vytvorenou taxonomickou jednotkou v rámci potrieb zootechniky a plemenárskej práce. Vzniklo vzhľadom na veľkú variabilitu hospodárskych zvierat v rámci druhu. Plemená hospodárskych zvierat vznikli na základe cieleného výberu človekom pri reprodukcii z primitívnych divých predkov alebo plemien. Novšie plemená vznikli kombinačným krížením už existujúcich plemien.
Plena Ilustrita vortaro de Esperanto (skratka PIV, slovensky Úplný Ilustrovaný Slovník esperanta) je najrozsiahlejší výkladový slovník esperanta. Jeho vydavateľom je Sennacieca Asocio Tutmonda (SAT). Prvé vydanie bolo v roku 1970. Od 2012 je dostupná webová verzia.
Plch lesný alebo staršie plch hôrny (Dryomys nitedula) je drobný hlodavec z čeľade plchovitých. Obýva opadavé lesy palearktídy od východnej časti Švajčiarska po západný Ural. Podľa Medzinárodnej únie na ochranu prírody a prírodných zdrojov plch lesný patrí medzi najmenej ohrozené druhy, trend celkovej populácie nie je známy. Výskyt na Slovensku bol doložený na 18,1 % územia, obýva horské lesy od Javorníkov na západe po Volovské vrchy na východe.
Plch sivý (iné názvy: plch obyčajný, plch veľký; lat. Glis glis alebo Myoxus glis) je hlodavec z čeľade plchovitých. Obýva Európu, sever Malej Ázie, Kaukaz a severozápadný Irán. Výskyt na Slovensku bol doložený na 43,9 % územia.
Plch záhradný (Eliomys quercinus) je drobný hlodavec z čeľade plchovitých. Európsky endemit rozšírený až po západný Ural. V západnej Európe je súvislo rozšírený, vo východnej Európe ostrovčekovite. Výskyt na Slovensku bol doložený na 10,9 % územia, je považovaný za ustupujúci druh. V 20. storočí hlavne v Slovenskom krase (od 70. rokov už to nebol dokázaný), Pohronskom Inovci, Slovenskom raji, Malých Karpatoch a po roku 2000 najmä vo Veľkej Fatre a na Muránskej planine.
Ploštica posteľná (iné názvy: zastarano bzdocha posteľná, nesprávne alebo zastarano ploštica domáca, ľudovo ploštica; zastarano: štenica [-bohemizmus], zastarano ploščica; lat. Cimex lectularius) je známy dočasný parazit teplokrvných stavovcov vrátane človeka patriaci medzi bzdochy.
PNP tranzistor je druh tranzistora, ktorý obsahuje dva polovodiče typu P a jeden typu N. Ako z názvu vyplýva, polovodiče sú usporiadané tak, že dva polovodiče typu P obklopujú polovodič typu N. Takýto tranzistor potom funguje podobne ako dve diódy otočené k sebe (-►|-|◄-).
Pobrežní Sališovia alebo Pobrežní Salishovia je kultúrne a etnografické označenie skupiny indiánskych kmeňov žijúcich v kanadskej provincii Britská Kolumbia a amerických štátoch Washington a Oregon, ktorí hovoria jedným z jazykov tejto skupiny.
Počvenníctvo je prúd ruského spoločenského myslenia 60. rokov 19. storočia presadzujúci organické ponímanie sveta. Pri poznávaní javov života treba uplatňovať v prvom rade umeleckú tvorbu. Počvenníci sa pridržiavali idey národnej pôdy ako základu sociálneho a duchovného rozvoja Ruska.
Podcelok je jednotka siedmej úrovne v hierarchickom geomorfologickom členení povrchu Zeme v podobe, v akej sa toto členenie obvykle uplatňuje na Slovensku. Nadradenou jednotkou je celok, podradenou oddiel.
Podlubie je exteriérová otvorená klenutá stĺpová chodba, alebo priestor v bezprostrednej blízkosti budovy, chránený pred poveternostnými vplyvmi prestrešením, alebo prečnievajúcim podlažím. Často je súčasťou námestí či mestských tried, kde umožňuje pohodlné využívanie občianskej vybavenosti, ktorá je v ňom zvyčajne situovaná.
Podnikateľský barok je pejoratívne označenie architektonického štýlu, ktorý sa prejavuje približne od 90. rokov 20. storočia. Pomenúva okázalé a prehnane vyzdobené vily zbohatlíkov. Typickými prvkami týchto stavieb sú dórske stĺpy, vežičky, výklenky, oblúky, striešky, farby, levíci, gule a balustrády.
Podobnosť je geometrické zobrazenie jedného geometrického útvaru na iný útvar rovnakého tvaru. Dva geometrické útvary v euklidovskom priestore sú podobné, ak majú obidva rovnaký tvar. Presnejšie povedané, jeden je totožný s tvarom získaným ako výsledok rovnomerného zmenšenia alebo zväčšenia druhého a jeho prípadného otočenia, posunutia, či zrkadlenia (osovej súmernosti). Príkladom možnej podobnosti je aj rovnoľahlosť.
Podokrsok je jednotka deviatej úrovne v hierarchickom geomorfologickom členení povrchu Zeme v podobe, v akej sa toto členenie obvykle uplatňuje v Česku. Nadradenou jednotkou je okrsok, podradenou časť.
Podpecník (iné názvy: podplamenník, poplamúch) je druh chlebového posúcha, ktorý sa pripravuje z klasického kysnutého chlebového cesta, ktoré je ochutené bryndzou, cibuľou, cesnakom, slaninou, klobásou, oškvarkami, posypané rascou, alebo bylinkami, je možné ho pripraviť i na sladko – s lekvárom, orechmi, alebo tvarohom.
Podsústava alebo subsystém je jednotka druhej úrovne v hierarchickom geomorfologickom členení povrchu Zeme v podobe, v akej sa toto členenie obvykle uplatňuje na Slovensku. Nadradenou jednotkou je sústava, podradenou provincia.
Podzemná voda je voda, ktorá sa nachádza mimo zemského povrchu v horninovom prostredí, nespevnených sedimentoch, zvetralinovom pokryve a v pôde. V zmysle technických noriem sa ňou rozumie voda v kvapalnom skupenstve. V zahraničí sa pod termínom chápe väčšinou len voda, ktorá tvorí súvislú hladinu. Väčšina podzemnej vody pochádza z povrchu, kde voda vsakuje do zeme cez póry hornín, alebo cez pukliny, trhliny a skalné dutiny. Iba menšia časť podzemnej vody má pôvod z vnútra Zeme.
Poeleatská prírodná filozofia alebo pluralistická škola je záverečná etapa predsokratovskej filozofie. Bola to škola predsokratovských filozofov, ktorí sa pokúšali zmieriť Parmenidovo odmietnutie zmeny so zjavne existujúcou zmenou vonkajšieho sveta sprostredkúvanou zmyslami. Do tejto školy patrili Anaxagoras, Archelaus, Empedokles a starogrécki atomisti. Učenie poeleatskej prírodnej filozofie je syntézou iónskej filozofie a eleatskej filozofie: uznáva reálnu mnohosť (korene vecí u Empedokla, semená vecí u Anaxagora, atomy u atomistov) a pohyb.
Poeticko-noematický je spočívajúci v nerozlučnom spojení myšlienky a poetickej formy predsokratovských textov tak, že forma neozdobuje myšlienku, ale ju utvára. Výraz 'poeticko-noematický' sa v tomto zmysle používa v heideggerovskej línii.
Pohon všetkých kolies je koncepcia pohonu automobilu, pri ktorej sú poháňané všetky nápravy, resp. kolesá. Jeho hlavnou úlohou je zvýšiť priechodnosť a/alebo ovládateľnosť, preto ho využívajú tak osobné ako aj nákladné automobily. Najčastejšie sa s ním stretneme pri špeciálnych (napr. záchranárskych vozidlách), športových (rely) a vojenských vozidlách.
Pochutina je požívatina s nepatrnou alebo nijakou výživnou hodnotou, avšak s výrazným účinkom na zmyslové vlastnosti potravín a na tráviace alebo nervové orgány, napr. káva, čaj, soľ, huby, kakao, korenie.
Poissonov zákon (iné názvy: Poissonova rovnica, Poissonov vzťah, všeobecná rovnica pre zmenu stavu plynu) je fyzikálny zákon, ktorý matematicky opisuje tzv. adiabatický dej v ideálnom plyne, pri ktorom nedochádza k tepelnej výmene medzi plynom a jeho okolím.
Pojem Iránci nezávisle na etnickom pôvode označuje obyvateľov Iránu bez ohľadu na etnickú príslušnosť. Najpočetnejšími národnosťami Iránu sú Peržania (61 %), Azerbajdžanci (16 %), Kurdi (10 %).
Polarizácia je smer, v ktorom vlna kmitá. Svetelné vlny sú priečne polarizované, to znamená, že oscilujú v smeroch kolmých k smeru ich šírenia sa.
Poldolár je minca, ktorá má hodnotu 50 centov alebo polovicu amerického dolára. Vyrába sa takmer každý rok, s výnimkou odstávky mincovne v roku 1794. Jediná americká minca, ktorá sa razí dôslednejšie, je cent.
Polievka je najčastejšie teplé, tekuté až mierne husté jedlo. Pripravuje sa z vody, zeleniny, mäsa, mäsového vývaru, tuku, kuchynskej soli a daľších prísad. Väčšinou sa podáva ako predkrm pred hlavným chodom. Polievky sa všeobecne delia na číre a zahustené.
Polohrúbka materiálu je hrúbka materiálu, ktorá zníži veľkosť prechádzajúceho ionizujúceho žiarenia práve o polovicu. Jeden materiál má rôznu polohrúbku pre rôzne druhy žiarenia a ich energetické spektrá.
Polomer alebo rádius je dĺžka úsečky, ktorej jeden koncový bod leží na kružnici (alebo hranici kruhu) a druhý koncový bod v strede kruhu alebo kružnice. Obdobne potom možno hovoriť o polomere gule, valca atď. Polomer predstavuje polovicu priemeru. Typická skratka a názov matematickej premennej pre polomer je r. Rozšírením je priemer d definovaný, ako dvojnásobok polomeru.
Polozemnica alebo polozemľanka je príbytok zahĺbený len čiastočne (na rozdiel od zemnice), so stenami prevyšujúcimi úroveň terénu. Strecha stojí na týchto nízkych stenách.
Pomaranč alebo sladký pomaranč (zastarano: pomeranč, pomoranč, pamaranč, pomarančové [alebo pomarančie] jablko, oranž; zastarano alebo ľudovo: naranč) je plod druhu citrónovník čínsky (= citrónovník pomarančový, pomarančovník; lat. Citrus sinensis), niekedy zaraďovaného ako súčasť druhu citrónovník horký (Citrus aurantium), napr. ako jeho varieta Citrus aurantium var. sinensis.
Pontiac je americká značka automobilov založená v roku 1926. Predáva sa v USA, Kanade a Mexiku cez General Motors (GM). Je označovaná ako "atletická" značka, špecializuje sa na výkonné vozidlá.
Poplaz alebo šľahúň alebo flagellum je bočná stonka, vyrastajúca z pazúch listov prízemnej ružice, väčšinou vodorovne. Na uzloch sa často vytvárajú nové listové ružice a adventívne korene, ktoré ak sa zakorenia môžu dať vznik novým rastlinkám. Takúto stonku má napr. jahoda.
Populárna kultúra alebo popkultúra je výsledok vzájomnej diskusie medzi masovými médiami a producentmi v kultúrnom priemysle na jednej strane a príjemcami na druhej strane o tom, ako by malo vyzerať to, čo sa bude produkovať. Populárna kultúra sa nedá vyrobiť, pretože sa musí stať populárnou medzi príjemcami. Snaží sa obísť kvalitatívny a kvantitatívny spôsob definovania, vymedzuje sa prostredníctvom vzťahu s prijímateľom. Podľa definície A. Plecnera je to „súhrn významov, konania a prežívania, ktoré vznikajú na strane publika pri spotrebe produktov alebo druhov zábavy vytvorených či iniciovaných inštitúciami masovej komunikácie a kultúrneho priemyslu“.
Porsche 911 je 4-sedadlový, 2-dverový športový automobil, ktorý od septembra 1964 vyrába nemecká automobilka Porsche v súčasnosti už v ôsmej generácií - 992. Pre Porsche 911 je typické usporiadanie s motorom, prevodovkou i náhonom vzadu (neskôr aj s pohonom 4×4), oblé predné svetlá a pomaly klesajúca zadná časť. Tieto dizajnové prvky pochádzajú zo 60. rokov 20. storočia, kedy model vznikol a väčšinu svojho dizajnu si zachoval dodnes.
Porsche Cayenne je 5-sedadlové luxusné SUV auto strednej veľkosti, ktoré vyrába nemecká automobilka Porsche od roku 2002 v bratislavskom závode Volkswagen Slovakia v Devínskej Novej Vsi. Auto sa finálne montuje v nemecku v Lipsku. Je to prvé 8-valcové auto od Porsche od roku 1995, kedy sa prestalo vyrábať Porsche 928.
Portfólio (z tal. - dosky na spisy alebo listiny) je určitá zostava, súbor akcií a iných cenných papierov v majetku jedného investora. Portfólia sú držané a riadené priamo investorom poverenými finančnými profesionálmi. V užšom význame ide o zostavu rôznych aktív.
Portrét je vo výtvarnom a sochárskom umení popisné zobrazenie konkrétneho jedinca, najčastejšie človeka, veľmi výnimočne aj zvieraťa, ktoré má dlhú a bohatú históriu.
Portugalčania alebo Portugalci sú románsky národ v Portugalsku, Brazílii, Francúzsku, v USA, Kanade a Nemecku. Portugalčania hovoria portugalským jazykom a väčšina verí v rímskokatolícku cirkev.
Posuvný pohyb (iné názvy: translačný pohyb, translácia, postupný pohyb, posunutie) je taký pohyb tuhého telesa, pri ktorom všetky body telesa konajú pohyb po rovnakých, iba navzájom posunutých trajektóriach.
Posuvný prúd je výraz J. C. Maxwella pre elektrický prúd, ktorý je spôsobený zmenou elektrických polí (a nie ako prúd vo vedení pohybom voľných nosičov nábojov), a ktorý je príčinou magnetických polí spojených so zmenou premenlivých elektrických polí vo vákuu a dielektriku.
Potápnik obrúbený (lat. Dytiscus marginalis) je vodný chrobák, ktorý patrí do čeľade potápnikovité (lat. Dytiscidae). Patrí medzi známe a hojne sa vyskytujúce dravé vodné chrobáky. Tento druh potápnika má veľkosť 30 – 35 mm. Je to dravý hmyz, ktorý žije v stojatých vodách. tretí pár nôh má prispôsobený na veslovanie. Dýcha kyslík zo vzduchu ktorý si udržiava pod tvrdými vrchnými krídlami (krovkami).
Potravina je základná požívatina, látka obsahujúca živiny, produkt rastlinnej alebo živočíšnej výroby poľnohospodárstva určený pre výživu človeka. Obsahujú živiny ako sú sacharidy, tuky, proteíny, vitamíny alebo minerálne látky. Živiny požité organizmom sú v ľudskom tele vstrebávané bunkami a využité na produkciu energie, udržiavanie života a podpory jeho rastu.
Povrchová baňa je komplexný pojem, ktorý zahŕňa nielen ťažobné jamy a depresie, ale aj ťažobné zariadenia, príslušenstvo a budovy, zriadené s cieľom povrchového dobývania nerastných surovín. Povrchové bane majú veľký rozsah nielen plošný, ale aj do hĺbky (rádovo niekoľko 10 až 100 metrov).
Pozitrón alebo antielektrón (značka e+) je elementárna častica, ktorá je antičasticou elektrónu. Je to zložka antihmoty, má kladný elektrický náboj +1e, spin 1⁄2 a rovnakú hmotnosť ako elektrón. Pri zrážke nízkoenergetického pozitrónu s nízkoenergetickým elektrónom, nastane anihilácia, čo má za následok vznik dvoch alebo viacerých fotónov gama žiarenia.
Pozitrónium (Ps) je sústava zložená z elektrónu a jeho antičastice, pozitrónu, ktoré sú spojené do exotického atómu. Orbitály týchto dvoch častíc a zloženie energetických hladín sú podobné ako v atóme vodíka zloženého z elektrónu a protónu. Z dôvodu menšej redukovanej hmotnosti sú frekvencie spojené s spektrálnymi čiarami menšie ako polovičné v porovnaní so zodpovedajúcimi čiarami vodíka.
Poznanie bezprostredné je znalosť získaná bez dokazovania, priame nazretie, na rozdiel od diskurzívneho poznania alebo demonštratívneho poznania. Zahrňuje sa sem intuícia, gnóza, extáza, zrenie, zjavenie, veštenie.
Pôdny horizont je označenie vrstvy pôdy, ktorá má určité charakteristické chemické a fyzikálne vlastnosti. Súbor pôdnych horizontov tvorí pôdny profil.
Pôdny profil je vertikálny prierez pôdou od povrchu až po nezvetraný horninový podklad, tvoria ho typické vrstvy, ktoré nazývame pôdne horizonty. Skúmanie pôdneho profilu sa vykonáva výkopom sondy. Z pôdneho profilu sa dajú vyčítať pôdne horizonty, kategória pôdy a čiastočne aj chemizmus pôdy.
Pôvod filozofie je zdroj, z ktorého neustále tryskajú podnety pre filozofovanie; je to predovšetkým údiv, pochybnosť a neistota.
Práca je fyzikálna skalárna veličina predstavujúca účinok silového pôsobenia na hmotný bod (hmotné teleso), pri ktorom sa hmotný bod (teleso) premiestňuje. Je to dráhový účinok sily. Jednotkou práce je Joule J.
Pragmatická metóda je podľa Williama Jamesa metódou na urovnávanie metafyzických sporov, ktoré by sa inak nikdy neskončili. Pragmatická metóda sa pokúša vyložiť každý pojem príslušnými praktickými dôsledkami. Aký rozdiel by prakticky vznikol pre každého, keby tento pojem bol pravdivejší než iný? Ak praktického rozdielu niet, jednotlivé alternatívy znamenájú prakticky tú istú vec a cely spor je zbytočný. Ak je nejaký spor vážny, musíme vedieť ukázať praktický rozdiel, ktorý vyplýva z toho, či jedna alebo druhá strana má pravdu.
Praha hlavní nádraží je hlavná železničná stanica v Prahe na adrese Wilsonova 300/8 a najviac frekventovaná železničná stanica v Česku. Hlavná odbavovacia hala sa nachádza v mestskej štvrti Nové Město v mestskej časti Praha 1, staršia Fantova budova v štvrti Vinohrady v mestskej časti Praha 2 a severná časť v štvrti Žižkov v Prahe 3. Je tu aj stanica linky C pražského metra „Hlavní nádraží“. Nad novou odbavovacou halou vedie Severojižní magistrála, najrušnejšia cesta v Prahe.
Prameň alebo žriedlo je miesto, kde podzemná voda alebo iná tekutina prirodzene, voľne vyviera na zemský povrch; prirodzené vyvieranie, výtok podzemnej vody alebo inej tekutiny na zemský povrch. Na rozdiel od prameniska, ktoré predstavuje vývery rozptýlené na širšej ploche, je prameň sústredený na jedno miesto.
Prandtlovo číslo je podobnostné číslo pomenované podľa Ludwiga Prandtla a označuje sa Pr. Dáva do súvisu viskozitu a prestup tepla pri prúdení.
Pravdepodobnostná interpretácia je interpretácia, podľa ktorej je vlnová funkcia, vystupujúca vo vlnovej mechanike, amplitúdou pravdepodobnosti umožňujúcej výpočet pravdepodobnosti, že nájdeme časticu v danom bode. Všeobecne povedané, ide o tvrdenie, že kvantová teória dokáže spočítať iba tie hodnoty merateľných veličín, získané relatívnymi pravdepodobnosťami, a nie je schopná predpovedať konkrétny výsledok špecifického merania.
Pravdivosť je vlastnosť významového útvaru spočívajúca v jeho zhode s realitou. Tento pojem je podstatný vo viacerých oboroch ľudskej činnosti ako je filozofia, veda, právo a náboženstvo (či teológia).
Pravdivosť výroku je splniteľnosť v špeciálne vybudovanom metajazyku; podľa Alfreda Tarského je výrok X pravdivý vtedy a len vtedy, keď ho spĺňajú všetky predmety (pre kalkul tried - triedy), a nepravdivý, keď nejestvujú predmety, ktoré by ho spĺňali.
Pravidlo substitúcie je pravidlo, ktoré udáva, aké druhy dosadzovania do logického výrazu daného logického kalkulu sú prípustné. Pravidlo substitúcie udáva, ako z daných všeobecne splniteľných výrazov vyplývajú iné všeobecne splniteľné výrazy.
Pravidlo superpozície alebo zákon superpozície je pravidlo poukazujúce na fakt, že mladšie vrstvy sedimentárnych hornín musia byť uložené na starších, ak je zachovaný normálny vrstevný sled. Normálny vrstevný sled tvoria vrstvy, vznikajúce postupným ukladaním sedimentu na seba. Výnimkami sú okrem prevrátených vrstevných sledov (vrásy), tektonických porúch a opakovaní (prešmyky, násuny a príkrovy) aj riečne terasy alebo neptunické dajky.
Pražský manifest (esper. Manifesto de Prago) je súbor siedmich princípov, ktoré prijalo medzinárodné esperantské hnutie. Manifest uverejnili pri príležitosti Svetového kongresu esperanta v Prahe v roku 1996 zástupcovia UNESCO a účastníci kongresu. Jeho text zdôrazňuje demokratickú komunikáciu, jazykové práva, zachovanie jazykovej rozmanitosti a účinnú výučbu jazykov.
Preah Vihear je hinduistický chrám na severe Kambodže pri hraniciach s Thajskom. O územie na ktorom sa chrám nachádza viedli oba štáty v minulosti spor; v 60. rokoch 20. storočia bolo nakoniec priznané Kambodži. Chrám je zasvätený Šivovi, jeden z prvých chrámov bol na tomto mieste vystavaný už v 9. storočí.
Predaj je zložka obchodnej činnosti, efektívna realizácia odbytu, teda spravidla vyvrcholenie odbytového úsilia. Zahŕňa najmä uzavretie zmluvy, balenie, zaslanie, spracovanie platby, záručné aktivity ap.
Predmestie je zastavaná a obývaná oblasť alebo sídlo, prípadne časť sídla nachádzajúca sa za mestom (za jeho hranicami), niekedy môže byť v meste v závislosti od krajiny. Ako predmestia sa označujú aj vonkajšie časti aglomerácie alebo konurbácie.
Predporozumenie je súhrn významových útvarov, ktoré už máme, keď niečo začíname chápať. Predporozumenie určuje výsledok ďalšieho chápania veci.
Predzosilňovač alebo tiež korekčný predzosilňovač je elektronické zariadenie, ktoré sa používa v kvalitných zosilňovačoch. Jeho úlohou je zosilniť vstupné napätie tak, aby bolo vhodné na ďalšie spracovanie.
Prekonanie je prečkanie, prežitie, zdolanie; predstihnutie, prevýšenie. Napr. Hegel používal termín 'prekonanie' pri charakterizovaní pohybu absolútnej idey.
Premena prvkov je proces, pri ktorom sa žiarením alebo bombardovaním (ostreľovaním) jadra mení počet protónov v jadre atómu, a tým vzniká atóm iného prvku.
Premenová konštanta alebo rozpadová konštanta je konštanta charakterizujúca rychlosť premeny rádionuklidov, suvisí s polčasom premeny.
Pretržitosť alebo diskrétnosť (v tomto význame) je rozrôznenie v podobe jednotlivých stabilných prvkov rozličných systémov, kvalitatívne určitých štruktúrnych úrovní. Hmota je rozrôznená do diskrétnych stavov: planéty, telesá, kryštály, molekuly, atómy, jadrá atómov atď.
Priabón (podľa talianskej obce Priabona) je vrchný stupeň eocénu prebiehajúci v období približne pred 38,0 až 33,9 miliónov rokov. Hlavné skameneliny sú numulity (Nummulites fabianii, Nummulites pulchellus a.i.).
Príbojová plošina alebo abrázna plošina je plošina, ktorú vytvorila abrázna činnosť vĺn na pobreží morí a jazier. Väčšinou mierne zarezaná do pobrežia. Skladá sa zo skalnatej, tzv. abráznej časti ležiacej bližšie k brehu, a vzdialenejšej, tzv. akumulačnej časti, ktorá je pokrytá štrkom a pieskom. Plošina sa mierne zvažuje k vodnej panve.
Príčina úzkosti je ohrozenie, neistota, neúspešnosť alebo ostrý konflikt. Okrem psychologických faktorov spôsobujú úzkosť a fyziologické faktory, ako napríklad otrava toxickými látkami ( toxické kovy, plesne, kvasinky, parazity, baktérie, atď), alebo nedostatok živín (vitamíny, minerály, zle rozštiepené potraviny-leaky gut syndróm, atď), rakovina, AIDS, atď, ktorých prejav postihnutý vníma ako nepríjemný pocit, čiže stresoidný faktor.
Priebežná rovnováha (iné názvy: prietoková rovnováha, ustálený stav, stacionárny stav, stabilný stav; angl. steady state, nem. Fließgleichgewicht) je stav otvoreného systému, pri ktorom tok látok a energie do systému a zo systému, ako aj procesy vnútornej premeny sú zladené tak, že sa zachováva charakter a štruktúra systému.
Priečelie alebo priečelná fasáda alebo front je hlavná (t. j. predná) fasáda budovy. Priečelie býva spravidla bohatšie dekorované ako ostatné časti fasády. Často je riešené osovo, opatrené rizalitmi, arkiermi či balkónmi. Býva ukončené štítom alebo atikou. Priečelie s hlavným vchodom je spravidla obrátené do ulice, prípadne orientované na inú urbanistickú dominantu.
Priemer je v geometrii úsečka prechádzajúca stredom kružnice a pretínajúca ju v dvoch bodoch. Priemer sa označuje písmenom d (skratka pre diameter) prípadne symbolom ø (technické výkresy). Priemer je dvojnásobkom dĺžky polomeru kružnice d=2r a zároveň najdlhšia tetiva kružnice.
Priesečníkové číslo je v teórii grafov najmenší možný počet priesečníkov hrán daného grafu pri ľubovoľnom jeho rovinnom nakreslení. Graf sa nazýva rovinný práve vtedy, keď je jeho priesečníkové číslo rovné nule.
Priestorový útvar je neprázdna množina bodov v priestore; priestorový útvar môže byť zložený z bodov, ale aj z priamok, prípadne z rovín, z guľových plôch a podobne.
Príklad je prostriedok objasňovania a oplyvňovania. Podľa Aristotela sa podobá návodu a návod je počiatkom. Príklad je špeciálny, konkrétny prípad ilustrujúci všeobecnú situáciu alebo postup a uľahčujúci pochopenie všeobecnej teórie. Príklad môže ukazovať aj neplatnosť nejakého tvrdenia (tzv. protipríklad).
Prilba je časť ochranného odevu, ktorá slúži na ochranu hlavy. Najčastejšie sa vyrába z kovu alebo iného odolného materiálu ako kevlar a tvrdené plastické hmoty. Používa sa na ochranu hlavy v bojoch (vojenská prilba), pri športe (športová prilba) a pri práci.
Primárna potreba je potreba biogénna – potreba, ktorá sa týka zabezpečenia, udržania holej existencie indivídua, ako hlad, smäd, spánok, potreba kyslíka (dýchania), sekrécie, aktivity, prístrešia, udržiavania optimálnej teploty, adaptácie, sexuálneho uspokojenia, materstva, hry a prezviedavosti (na primárnosť posledných štyroch potrieb a názory autorov rôznia, jedna skupina ju uznáva, druhá o nej pochybuje). Tieto potreby sú spoločné celému druhu homo sapiens.
Princíp akcelerácie je v ekonómii princíp závislosti medzi výrobou spotrebných predmetov a výrobou výrobných prostriedkov - prírastok dôchodkov a dopytu po spotrebných predmetoch pôsobí akceleračne (zrýchľujúco) na tempo rastu investícií.
Princíp ekvivalencie je vo fyzike princíp, podľa ktorého je pohyb objektu v neinerciálnej vzťažnej sústave rovnaký ako v inerciálnej vzťažnej sústave za prítomnosti gravitačných síl. Inými slovami: nie je možné rozlíšiť gravitačné zrýchlenie od zrýchlenia pohybom. Jedným z východísk pre toto tvrdenie je tzv. Eötvösov experiment.
Princíp evolúcie je univerzálny princíp vývoja, ktorý platí pre kozmos ako celok, pre špirálovité hmloviny, hviezdy s ich planétami, pre zemský plášť, rastliny, zvieratá i človeka, pre správanie a vyššie schopnosti zvierat, platí aj pre jazyk a jazyky a pre historické formy ľudského spolužitia a pôsobenia, pre spoločnosti a kultúry, pre systémy viery a vedy. Pochopiteľne môžu byť faktory a zákony evolucie na rôznych rovinách veľmi rozdielne: pre vývoj hviezd sú výhradne určujúce fyzikálne zákony; pri biologickych systémoch k nim pristupujú ďalšie princípy, bez toho, však, že čo i len jediný fyzikálny zákon bol zrušený.
Princíp korešpondencie je požiadavka, aby výsledky, aké dáva klasická fyzika, vyplývali i z kvantovej teórie ako dobré priblíženie k opisu správania sa systémov, ktorých akcia je „veľká“ v porovnaní s Planckovou konštantou.
Priorita operátorov je prednosť v spracovávaní operátorov, ak ich je použitých viacero v jednom výraze: operátory s vyššou prioritou sa spracúvajú ako prvé. Väčšina jazykov dáva vyššiu prioritu operátoru násobenia než operátoru sčítania. Viac pozri v článku Poradie aritmetických operácií.
Prírodný jav je to, čo sa z prírody bezprostredne ukazuje predovšetkým v zmyslovom vnímaní a čo poukazuje poväčšine na konkrétnu jednotlivosť.
Prirodzená teológia (nem. natürliche Theologie) je „súhrn poznania Boha, ktoré je prístupné všetkým rozumným ľudským bytostiam bez opory či predpokladu akéhokoľvek zvláštneho či údajne nadprirozdeného zjavenia“. Je súčasťou metafyziky.
Prirodzený systém je systém živej alebo neživej prírody vyvíjajúci sa podľa určitých objektívnych zákonov, ktoré v ňom pôsobia. Existuje objektívne a nezávisle od vôle ľudí. Človek môže na základe poznania a ovládnutia týchto zákonov činnosť systému ovplyvňovať.
Prístrojový panel alebo prístrojová doska je panel, v ktorom sú uchytené ovládacie a kontrolné prístroje napr. automobilu, lietadla a podobne.
Príťažlivá sila je sila, ktorá spôsobuje zmenšovanie vzájomných vzdialeností medzi časticami alebo podsystémami fyzikálneho systému.
Problém je uvedomenie si ťažkosti; formuláciou, vyjadrením problému alebo jeho časti je otázka. Problém je základným významovým útvarom, z ktorého vyrastá filozofické myslenie, je prirodzeným východiskom, základnou bunkou každej filozofickej koncepcie . Súbor problémov a náuka o problémoch je problematika. Problém či prípad, s ktorým sa treba zapodievať, sa nazýva aj záležitosť.
Problém lásky je forma uvedomenia si ťažkosti alebo ťažkostí spojených s láskou vyjadrovaná otázkami, ako: Je láska umením?, Vyžaduje si láska znalosť a úsilie?, Dá sa láska naučiť atď.
Produktivita práce je celkový výstup delený pracovnými vstupmi. Produktivita práce sa zvyšuje v dôsledku dokonalejších technológií, vyššou pracovnou zručnosťou a prehlbovaním kapitálu (čiže rastom vybavenosti práce kapitálom).
Projektívna geometria je oblasť matematiky, ktorá skúma geometrické vzťahy invariantné vzhľadom na najvšeobecnejší typ lineárnych transformácií, tzv. projektívne transformácie. Afinná geometria, metrická geometria a euklidovská geometria sú jej špeciálne prípady.
Prosté zobrazenie alebo injektívne zobrazenie alebo injekcia je také zobrazenie množiny X do množiny Y, že každý prvok množiny Y je obrazom najviac jedného prvku z množiny X. K prostému zobrazeniu existuje inverzné zobrazenie iba vtedy, ak je zobrazenie zároveň aj surjektívne.
Protokolárna veta je v novopozitivizme čistý opis, logicky usporiadaný takým spôsobom, ako sa to robí v protokoloch z laboratórnych pozorovaní. Predmetom protokolárnych viet je vlastne vnútorná skúsenosť, pretože opísať možno iba to, čo je v nej, pretože nič iné nám nie je prístupné. Správnosť protokolárnych viet možno overiť iba bezprostrednou skúsenosťou. Protokolárne vety sú základom empirickej vedy a jej zdôvodňovania.
Provensalská zmes alebo provensalské korenie je druh zmesi sušených bylín, ktoré sa používajú ako korenie. Názov je odvodený z oblasti Provensalsko v južnom Francúzsku, kde sa tieto byliny často vyskytujú. Má výraznú chuť.
Providencializmus je nábožensko-filozofický názor, podľa ktorého dejiny ľudstva, vývin ľudskej spoločnosti, zdroje jej pohybu a cieľ sú tajomné, voči historickému procesu vonkajšie sily - prozreteľnosť, boh.
Provincia je jednotka tretej úrovne v hierarchickom geomorfologickom členení povrchu Zeme v podobe, v akej sa toto členenie obvykle uplatňuje na Slovensku. Nadradenou jednotkou je podsústava, podradenou subprovincia.
Prúdnica alebo prúdová čiara je myslená čiara, ktorej dotyčnica v ľubovoľnom bode určuje smer rýchlosti pohybujúcej sa časti tekutiny alebo plynu v tomto bode. Prúdnice sa nemôžu navzájom pretínať. Jedným bodom prúdiacej tekutiny môže v jednom čase prechádzať iba jedna prúdnica. Vo všeobecnom prípade prúdenia sa tvar prúdnice mení s časom a nie je zhodný s trajektóriou prúdiacej častice. Pri ustálenom prúdení sa v bodoch prúdnice rýchlosť nemení s časom, prúdnice nemenia svoj tvar a sú totožné s dráhou prúdiacich častíc.
Prvá látka je podľa Aristotela základ všetkého bytia. Prvotná látka nie je určená (ani určiteľná) ničím, čo určuje reálne (konkrétne) stavy súcna. Vytvára určitý potenciálny predpoklad existencie. I keď je základom všetkého bytia, nemožno ju s bytím stotožňovať a nemožno ju dokonca považovať ani za číru, existujúcu súčasť konkrétneho bytia.
Prvé národy (angl. First Nations, fr. Premières nations) je kanadský etnický termín označujúci skupinu domorodých obyvateľov Severnej Ameriky – indiánov a ich potomkov, ktorí žijú v Kanade. V Spojených štátoch sa tento termín nepoužíva.
Psycha (iné názvy: psyché, psýché, psýcha, zastarano psyche) je zväčša vo filozofii pojmom pre dušu. Podľa Aristotela je psycha to, čo robí život v živej bytosti; život ako život. Podľa Homéra je to éterické telo existujúce v tele hrubom, hmotnom. Podľa C. G. Junga je to celok duševných vedomých i nevedomých pochodov.
Psychofyzický paralelizmus je psychologická koncepcia, podľa ktorej psychické a fyziologické sú samostatné, jeden od druhého nezávislé, paralelne prebiehajúce príčinno-následkové rady.
Psychológia osobnosti je termín, ktorý sa zaoberá psychologickými, sociálnymi a biologickými vplyvmi na osobnosť človeka. Osobnosť je potom často vyjadrovaná variabilitou a integritou duševného diania. Neexistuje jednotná definícia psychológie osobnosti, existuje množstvo odlišných prístupov a pohľadov na chápanie psychológie osobnosti.
Psychologizmus je redukovanie na psychológiu alebo jej vyhlasovanie za základ. V logike znamená psychologizmus nahradzovanie logických postupov psychologickými. Psychologizmus tu vzišiel z pôdy asociatívnej psychológie: nevyhnutnosť logických zákonov vidí v bezprostredných asociáciách vedomia. Súdy a úsudky považuje za vedomú syntézu predstáv, realizovanú v živom procese myslenia. Tieto útvary sú čo do podstaty subjektívne, objektívnymi sú podľa subjektivizmu iba čo do jazykovej formy, ktorá je vonkajšia vzhľadom na akty mysle. Keďže myslenie a jazyk nie sú totožné, logika ako veda o technike myslenia sa nemusí obmedzovať na výskum jazykovych foriem myslenia.
Psychopatológia je vedný odbor, ktorý sa zaoberá príčinami, prejavmi a mechanizmami psychických porúch a chorôb. Na rozdiel od psychiatrie, neskúma ich fyziologickú ani terapeutickú stránku. Zaoberá sa otázkami normality a abnormality kvantitatívne i kvalitatívne. Keďže mnohé stavy možno určiť len fakultatívne, znamená to, že sú abnormálne len za určitých podmienok. Rieši otázky typu "Aké je vnímanie normy v ostatných kultúrach? Kvôli čomu vzniká úzkosť? Aké sú typické príznaky schizofrenie? Kedy sa u ľudí objavujú bludy?"
Puklina alebo prasklina alebo trhlina je malá medzera, ktorá od seba oddeľuje dva novovzniknuté povrchy, pozdĺž ktorých stráca pôvodný materiál svoju pevnosť. Pukliny sú plochy úplnej mechanickej nespojitosti predstavujúce narušenie celistvosti materiálu účinkami napätia. Termín trhlina sa používa pri vzájomnom oddelení stien pukliny.
Pygmalion efekt je druh sociálnej percepcie. Ide o často pozorovaný prípad, kedy sa človek začne správať spôsobom, ktorý od neho očakávajú druhí. V pedagogickej praxi i prípad učiteľa, ktorý očakáva neúspech študenta. Zjednodušene by sa Pygmalion efekt mohol nazvať „sebanaplňujúce proroctvo“. Tento jav skúmal a prvýkrát zverejnil americký psychológ Robert Rosenthal.
Pylón (zo starogr. πῠλών – brána, pôvodne staroeg. bḫn.t bechenet) je v architektúre mohutný vežovitý objekt tvaru vysokého zrezaného ihlana na pretiahnutom obdĺžnikovom pôdoryse budovaný po bokoch vstupného portálu egyptského chrámu, kde dvojica pylónov tvorila hlavné priečelie. Býva ozdobou budov (ich priečelí) alebo nosným prvkov mostov (mostný pylón).
Pyramída Chentkaus II. alebo Pyramída kráľovnej matky je súčasťou pyramídového poľa pri dedine Abúsír v Egypte, ktoré bolo bývalým pohrebiskom hlavného mesta starovekého Egypta Mennoferu.
Pyramída Nubcheperreho Antefa je kráľovská hrobka, ktorá leží na území kráľovského pohrebiska 17. dynastie v lokalite Dra Abú en-Naga, neďaleko Karnaku v Egypte.
Pythonoidea je nadčeľaď hadov, do ktorej zaraďujeme 3 čeľade, 11 rodov a približne 43 druhov. Obývajú územia Afriky, Ázie, Austrálie a Ameriky.
Q1 (znamená Queensland Number One) je mrakodrap v Surfers Paradise, turistickom centre mesta Gold Coast v Austrálii. Je najvyššou budovou v Austrálii a na južnej pologuli.
Queen Elizabeth II Bridge je priehradový most preklenujúci rieku Tyne medzi mestami Gateshead a Newcastle upon Tyne v severnom Anglicku.
Queensferry Crossing (predtým Forth Replacement Crossing) je názov pre cestný most vo výstavbe pri škótskom meste Edinburgh.
Quéribus je hrad či skôr ruiny hradu typu donjon asi 30 kilometrov západne od mesta Perpignan pri dedine Cucugnan na skalnatom výbežku v nadmorskej výške 728 m n. m.
Rack je štandardizovaný systém umožňujúci prehľadnú montáž a prepojovanie rôznych elektrických a elektronických zariadení spolu s vyústením káblových rozvodov do stĺpcov nad sebou v oceľovom ráme.
Račianská jednotka je jednotkou magurskej skupiny príkrovov Karpatského flyšového pásma. Je okrajovou a plošne najvýznamnejšou jednotkou magurskej skupiny príkrovov. Vystupuje z podložia Viedenjskej panvy a siaha až na územie Ukrajiny.
Radiálny kompresor (iné názvy: odstredivý kompresor, turbokompresor) je rotačný lopatkový kompresor, v ktorom stlačenie plynného média (najčastejšie vzduchu) je spôsobené odstredivými rýchlosťami na lopatkách kompresora. Vzduch vystupuje z kanála medzi dvoma lopatkami kolmo na os otáčania rotora (radiála). Rýchlosť vystupujúceho vzduchu je daná priemerom lopatiek a rýchlosťou otáčania rotora. Tento typ kompresora má pomerne nízky kompresný pomer na 1 stupni, ale dodáva velké množstvá stlačeného vzduchu. Na výstupe kompresora musí byť doplnený difúzor ktorý zníži rýchlosť prúdenia vzduchu a zvýši tlak. Pre potreby nárastu tlaku na výstupe kompresora je možné tento kompresor spájať do série na jeden hriadeľ. Na základe toho aký počet týchto kompresorov spojíme do série vzniká viacstupňový kompresor. Počet kompresorov v rade za sebou udáva počet stupňov. V praxi sa na stláčanie vzduchu v motoroch a používajú jeden až dvojstupňové kompresory.
Rádioaktívne žiarenie je v užšom zmysle (korpuskulárne a/alebo elektromagnetické) žiarenie vysielané pri rádioaktívnom rozpade, t.j. buď priamo niektorými atómovými jadrami pri ich spontánnej premene na iné atómové jadrá (tzv. jadrové žiarenie) alebo z niektorých atómových obalov v súvislosti s dejmi v atómovom jadre toho istého atómu (napr. rádioaktívne žiarenie pri tzv. vnútornej konverzii alebo pri absorpcii K). V širšom zmysle sa ako rádioaktívne žiarenie označuje aj emisia neutrónov či protónov, žiarenie pri spontánnom štiepení jadra (t. j. pri jadrovom rozpade) a žiarenie pri rozpade nestabilných elementárnych častíc.
Rádiofyzika je oblasť fyziky, ktorá skúma fyzikálne základy rádiotechniky a s ňou súvisiacich technických odborov. Kľúčovým problémom rádiofyziky sú javy spojené s elektromagnetickými vlnami a kmitmi, ako sú spôsoby generovania elektromagnetických kmitov, ich detekcia, premena, transport, širenie v blízkom priestore Zeme, v kozmickom priestore a v rôznych fyzikálnych prostrediach.
Rádionuklid alebo rádioaktívny nuklid je atóm, ktorého jadro sa samovoľne premieňa za vysielania vysokoenergetického žiarenia. ​Rádionuklidy majú rozsiahle využitie v poľnohospodárstve, priemysle a v medicíne.
Rádiové žiarenie (iné názvy: rádiové lúče, ako vlnenie: rádiové vlnenie/vlny, skôr neformálne: rádiovlny; ako časť elektromagnetického spektra: rádiové spektrum, pásmo rádiových vĺn, v niektorých kontextoch aj rádiofrekvenčné pásmo) je elektromagnetické žiarenie s kmitočtom menším ako 300 GHz (s vlnovou dĺžkou väčšou ako 1 milimeter) a väčším ako 10 kHz (s vlnovou dĺžkou menšou ako 30 km).
Rachefova pyramída (iné názvy: Raachefova/ Chefrénova / Chefrenova / Chafreova pyramída, Stredná pyramída v/pri Gíze, Druhá pyramída v/pri Gíze, zriedkavo: Veľká pyramída v/pri Gíze) je druhá najväčšia a polohou prostredná z pyramíd pri Gíze.
Rámen alebo ramen je japonský rezancový pokrm. Vaječné rezance sa servírujú so silným vývarom z mäsa a riasy kombu. Ďalšími zložkami sú obvykle bravčové karé, vajíčka, bambusové výhonky a jarná cibuľka.
Rampáš je mladé, ešte nedokvasené víno. Nasleduje po predošlom štádiu alkoholového kvasenia (hroznového) muštu, burčiaku.
Rand je mena v Južnej Afrike. Symbol randu je R a delí sa na 100 centov. Zavedený bol v roku 1961. Touto menou sa dá platiť aj v Lesothe, Eswatini a Namíbii, ktoré sú súčasťou jeho menovej únie.
Raniak hrdzavý alebo netopier hrdzavý (Nyctalus noctula) je druh netopiera z čeľade netopierovité. Podľa Medzinárodnej únie na ochranu prírody a prírodných zdrojov raniak hrdzavý patrí medzi najmenej ohrozené druhy, trend celkovej populácie je neznámy, v celom svojom areáli rozšírenia je pomerne bežný.
Raniak stromový (iné názvy: raniak malý, netopier stromový; lat. Nyctalus leisleri) je druh netopiera z čeľade netopierovité. Podľa Medzinárodnej únie na ochranu prírody a prírodných zdrojov raniak stromový patrí medzi najmenej ohrozené druhy, trend celkovej populácie nie je známy, obýva veľkú časť Európy, jeho výskyt je ostrovkovitý, niekde je bežný ako v Írsku a na iných miestach vzácny. Z centrálnej časti Ruska vymizol, na iných miestach je bežný, ako napríklad na Kaukaze. V severnej Afrike je rozšírenie závisí od vhodných biotopov, hojnejšie sa vyskytuje v severovýchodnom Alžírsku v pohorí Atlas v oblasti Djurdjura.
Razobné (iné názvy: seign(i)orage, nesprávne: ražobné; angl. seign(i)orage) je v ekonómii rozdiel medzi skutočnou a nominálnou hodnotou mince alebo bankovky alebo v širšom zmysle reálne výnosy z tvorby peňazí, ktoré vzniknú centrálnej banke alebo štátu. Vzhľadom na to, že dnes máva spravidla monopol na vydávanie peňazí centrálna banka, vzniká razobné len vydávaním peňazí centrálnej banky, keď súkromníci dobrovoľne bezúročne držia peniaze centrálnej banky.
Reakčná koordináta je abstraktná jednodimenzionálna koordináta, ktorá reprezentuje priebeh reakcie po reakčnej dráhe. Bežne je to geometrický parameter, ktorý sa mení počas premeny jednej alebo viacerých molekulárnych entít. V simuláciách molekulárnej dynamiky je reakčná koordináta nazývaná kolektívnou premennou.
Reaktancia je imaginárna časť impedancie elektrotechnickej súčiastky. Reaktancia indukčného charakteru sa nazýva indukčná reaktancia alebo induktancia, reaktancia kapacitného charakteru je kapacitná reaktancia alebo kapacitancia.
Reaktológia je mechanistická koncepcia, ktorá pokladá psychiku vysokorozvinutych živočíchov a človeka za aritmetický súčet reakcií na vonkajšie prostredie. Rozšírila sa v Rusku v 20. a 30. rokoch 20. stor.
Reálna analýza alebo teória funkcií reálnej premennej je oblasť matematickej analýzy, ktorá sa zaoberá reálnymi funkciami reálnej premennej a množinou reálnych čísel ako takou. Zaoberá sa vlastnosťami reálnych funkcií a postupností, ako napríklad konvergencia a limita postupnosti, limita funkcie, spojitosť funkcie, ako aj diferenciálnym a integrálnym počtom reálnych funkcií reálnej premennej. Reálna analýza úzko súvisí s komplexnou analýzou, ktorá študuje rovnaké koncepty na obore komplexných čísel.
Reálny menový kurz alebo reálny výmenný kurz alebo reálny kurz je pomer cenových hladín dvoch porovnávaných krajín [v prípade efektívneho menového kurzu viacerých krajín], pričom cenová hladina jednej krajiny je zároveň prepočítaná nominálnym menovým kurzom na menu druhej krajiny [meny druhých krajín]. Inými slovami je to nominálny menový kurz upravený o rozdiel cenových hladín v daných krajinách. Ak sa tieto hladiny pohybujú spoločne, tak sú paralelné nominálny aj reálny kurz. Ak zahraničné ceny rastú rýchlejšie ako domáce, tak nominálny kurz sa nemení, reálny kurz rastie (znehodnotenie - depreciácia domácej meny). Ak domáce ceny rastú rýchlejšie ako zahraničné ceny a nominálny kurz sa nemení, reálny kurz klesá (zhodnotenie - apreciácia domácej meny).
Recepcia diela je prijatie, prijímanie diela receptorom diela. O recepcii diela možno hovoriť len vtedy, keď umelecké dielo dosahuje v inom vedomí svoju celsitvú významovú integritu.
Recepcia hudby je jedna z hlavných foriem hudobnej aktivity zahrnujúca celý spoločenský proces prijímania produkovanej hudby.
Recepcia umenia je jedna z hlavných foriem umeleckej aktivity zahrnujúca celý spoločenský proces prijímania produkovaného umenia.
Refektár (lat. refectorium, pochádzajúci z reficere, tzn. "obnoviť") je spoločná jedáleň mníchov v kresťanských kláštoroch, alebo rehoľných domoch, ale aj v iných sakrálnych stavbách.
Reflácia je označenie pre "kontrolovanú infláciu", ktorá smeruje k oživeniu ekonomiky, najmä postupným miernym zvyšovaním množstva peňazí a následným postupným miernym znižovaním cien na pôvodnú úroveň.
Reflexia filozofie alebo reflexia o filozofii je filozofické i mimofilozofické uvažovanie o filozofii; predmetom reflexie filozofie (reflexie o filozofii) je filozofia. Od reflexie filozofie treba odlišovať filozofickú reflexiu, ktorej predmetom môže byť aj to, čo je mimo filozofie.
Refraktometer je optický prístroj na meranie indexu lomu svetla. Tento index sa počíta pomocou Snellovho zákona. Na meraní indexu lomu svetla je založená aj optická metóda analytickej chémie refraktometria.
Regulačná tyč je tyč, ktorá sa používa v jadrovom reaktore na regulovanie výkonu reaktora. Keď sa tyče zasunú, výkon reaktora sa zníži a opačne. Vypĺňa ju látka, ktorá je absorbátor neutrónov.
Reklama (z latinského slova „clamare“ = kričať, volať) je propagácia (publikovanie, podpora, komunikácia) produktu, informácií alebo názorov o výrobku alebo službe, prípadne organizácii, so zameraním na potenciálny trh. Použité prostriedky môžu mať viacero foriem, napr. formu reklamy v médiách alebo priamej reklamy. Osobitným typom reklamy je internetová reklama. Reklama patrí medzi najdôležitejšie časti komunikačného mixu. Je to každá platená forma neosobnej prezentácie a propagácie myšlienok tovaru alebo služieb konkrétnym investorom. 
Rekreačná chata je menšie obydlie, obyčajne vo vidieckom alebo v čiastočne vidieckom prostredí, niekedy aj v meste, určené na pobyt mestského obyvateľstva v prírode, najmä cez víkend.
Relacionalita je skutočnosť vzťahovania sa; všetky reálne vzťahy v realite, menovite reálne vzťahy medzi reálnymi vlastnými jestvujúcnami a reálnymi subjektmi.
Relatívna pravda je vlastnosť neúplných poznatkov o skutočnosti, tá zložka poznatkov, ktorá sa počas vývinu poznania môže meniť, spresňovať, nahrádzať novým.
Relatívne predĺženie (iné názvy: relatívna elongácia, pomerné predĺženie) je bezrozmerná fyzikálna veličina. Je to pomer medzi zmenou dĺžky a pôvodnou dĺžkou. Zmena dĺžky je hodnota o ktorú sa daný materiál natiahne buď zmenou teploty alebo pôsobením normálovej sily. Zmena dĺžky je rozdiel medzi novou dĺžkou a pôvodnou dĺžkou. Predĺženie môže byť teda spôsobené pôsobiacou silou alebo zmenou teploty. Relatívne predĺženie sa označuje symbolom ϵ.
Relé je súčiastka, ktorá pozostáva zo spínača a cievky (elektromagnetu), ktorá pôsobením elektrického prúdu (prípadne svetla alebo tepla) v jednom obvode zapne alebo preruší elektrický prúd v druhom elektrickom obvode. Relé sa používa na riadenie malých záťaží ako osvetlenie alebo signálne systémy. Vynašiel ho v roku 1835 americký fyzik Joseph Henry.
Remeselná živnosť je druh živnostenského podnikania. Je to živnosť, na ktorej prevádzkovanie je podmienkou odborná spôsobilosť získaná vyučením v odbore. Zoznam týchto živností a konkrétne podmienky v oblasti odbornej spôsobilosti určuje živnostenský zákon v prílohe 1 a § 20 - 21.
Renaissance Tower (pred renováciou v rokoch 1986 – 1991 First International Building) je mrakodrap v Dallase, stojaci na ulici Elm Street. Má 56 poschodí a výšku 270 m, je tak druhý najvyšší v meste a 5. v Texase. Bol navrhnutý spoločnosťami Hellmuth, Obata + Kassabaum a HKS Inc. V roku 1974, keď bol dokončený, bol najvyšší mrakodrap v meste.
Renesančný averroizmus je smer renesančného aristotelizmu, ktorého predstavitelia sa hlásili k Aristotelovi v Averroovej interpretácii. Renesanční averroisati popierali osobnú nesmrteľnosť duše a prisudzovali jej večnosť iba vo všeobecnej duši sveta. V tomto bode polemizovali s renesančnými alexandristami, ktorí popierali akúkoľvek možnosť života duše po smrti človeka. Spolu s alexandristami však hlásali determinizmus a neuznávali slobodu človeka.
Reprodukcia je proces ustavične sa opakujúceho nahradzovania produktov vytvorených v jeho predchádzajúcej fáze a potom spotrebovaných alebo opotrebovaných v osobnej alebo výrobnej spotrebe. Rozlišuje sa jednoduchá reprodukcia, rozšírená reprodukcia a zúžená reprodukcia. Existenciu a vývoj ľudskej spoločnosti charakterizuje spoločenský reprodukčný proces.
Reťazový most je visutý most zavesený na reťaziach. Tvar prehnutej reťaze je parobola (nie reťazovka). Neskoršou modifikáciou boli prácne a nákladné reťaze nahradené káblami zo splietaných oceľových lán.
Revolúcia sociálna je rozsiahla premena, ku ktorej dochádza zároveň na sociálnej a politickej úrovni a ktorá znamená zmarenie očakávaní a sociálnej konformity, ktoré boli ustálené v predchádzajúcom poriadku natoľko, že určovali všetky dôležité formy sociálnej interakcie.
Revolučná demokracia je hnutie za dovŕšenie buržoáznodemokratickej revolúcie v zmysle odstránenia feudalizmu revolučnou cestou pri opieraní sa o ľud (najmä roľníctvo). Jej predstaviteľom išlo o dôsledné uskutočnenie demokratických reforiem, neraz v spojení s utopickým socializmom. Vo filozofii revolučných demokratov dominoval materializmus.
Rezeň je kus mäsa, najmä tenký a naplocho odrezaný, zriedkavejšie zo slaniny alebo niečoho iného (napr. šunky), ako aj pokrm z tohto kusu mäsa.
Rezný klin je činná časť rezného nástroja. Vniká do materiálu a oddeľuje z neho triesky. Aj keď na prvý pohľad vyzerajú nástroje rôzne, základný tvar rezného klina je podobný. Rezný klin je ohraničený plochou chrbta, prípadne vedľajšieho chrbta a plochou čela, ktorých prienik tvorí reznú hranu klinu. Ak je rezná hrana zalomená, vytvára hrot rezného klinu.
Rezopohľad je zákres časti objektu v reze ktorého súčasťou je aj pohľad na daný objekt v rovine rezu objektom prechádzajucej. Rezopohľad teda spolu s rezom znázorňuje aj konštrukcie nachádzajúce sa za rovinou rezu v pohľade.
Rhododendron (z gréčtiny rhodos "ruža" a dendron "strom") je rod kvitnúcich rastlín z čeľade vresovcovité (Ericaceae). Je to veľký rod, ktorý má viac ako 1 000 druhov. Slovenské rodové mená znejú jednak rododendron (ľudovo: alpská ruža) a jednak azalka.
Rímskokatolícky kostol svätého Jána Krstiteľa je klasicistický kostol postavený v rokoch 1774 - 1790 na mieste starého gotického kostola. Je dominantou Hlavného námestia v Rimavskej Sobote.
Rímsky synkretizmus je etapa vo vývine alebo forma antického synkretizmu, ktorá spočívala v miešaní filozofických myšlienok a mimofilozofických významových útvarov v období rímskeho cisárstva.
Rizling rýnsky (skratka RR, nemecky Rheinriesling, názov podľa VIVC Riesling Weiss, najčastejšie nazývaný iba Riesling) je starobylá, veľmi cenená muštová odroda viniča (Vitis vinifera), určená na výrobu kvalitných bielych vín. Predpokladá sa, že pochádza z územia dnešného Nemecka, konkrétne z údolia rieky Rýn. Okrem názvu „rizling“ táto odroda nemá nič spoločného s odrodou rizling vlašský. Podľa posledných genetických výskumov možno v rodokmeni odrody rizling rýnsky objaviť odrody Gouais blanc (Heunisch) a Tramín červený.
Rizling vlašský (skratka RV, názov podľa VIVC Welschriesling) alebo vlašský rizling je stará muštová odroda viniča (Vitis vinifera), určená na výrobu bielych vín. Okrem názvu "Rizling" táto odroda nemá nič spoločné s odrodou Rizling rýnsky.
RNA polymeráza (iné názvy: RNA-polymeráza, polymeráza RNA, RNK polymeráza, DNK-polymeráza, polymeráza DNK) je enzým, ktorý katalyzuje vznik fosfodiesterovej väzby medzi ribonukleotidmi a tým vytvára ribonukleovú kyselinu (RNA). Je to hlavný enzým podieľajúci sa na procese transkripcie (prepisu) genetickej informácie. Produktom jej činnosti je reťazec RNA označovaný ako primárny transkript.
Rodinia (z ruského: родина - vlasť) je jeden z prvých známych superkontinentov, ktorý obsahoval väčšinu vtedajšej pevniny Zeme. Paleomagnetické výskumy ukázali zemepisnú šírku jednotlivých formácií, ale nie ich zemepisnú dĺžku, ktorá bola zistená rôznymi inými spôsobmi. Kontinent vznikol kolíziou kontinentu Nena, Ur a Atlantika v rozmedzí pred asi 1,3 miliardou rokov až 800 miliónom rokov, najmä v neoproterozoiku. Začal sa formovať už počas grenvillského vrásnenia. Počas periódy kryogenium bola veľká časť kontinentu pokrytá ľadovcami. Čo platilo najmä pre vnútorné oblasti superkontinentu, kde sa prejavovalo sezónne kontinentálne podnebie. Kontinent sa začal rozpadávať pred asi 750 miliónmi rokov. Baltika a Amazonia sa oddelili od Laurentie pred asi 600 až 550 miliónmi rokov, čím vytvorili oceán Iapetus. V tomto období začal vznikať v riftovej zóne aj Paleopacifik. 8 kontinentov, na ktoré sa Rodinia rozpadla neskôr pri zrážke vytvorili ďalší superkontinent zvaný Pannotia.
Rodinný dom je (podľa Stavebného zákona) bytová budova určená predovšetkým na rodinné bývanie so samostatným vstupom z verejnej komunikácie, ktorá má najviac tri byty, dve nadzemné podlažia a podkrovie.
Rolls-Royce je britská spoločnosť na výrobu automobilov, ktorú založili Charles Rolls a Henry Royce v roku 1906. Bola spolu s ďalšími súčasťou rovnako nazývaného medzinárodného koncernu.
Romantická sociológia je sociologický smer, ktorý vznikol v polovici 19. stor. v Anglicku a Nemecku. Romantická sociológia sa spočiatku prelínala s feudálnym socializmom (Thomas Carlyle).
Romantika (angl. Romance) je v oblasti mangy a anime druh alebo žáner. V romantických anime sú prevažne dojemné scény lásky. Takéto anime často tiež môžu byť aj komediálne, zo školského prostredia, alebo dokonca etči. Najčastejšie sa tu vyskytuje láska medzi mužom a ženou.
Ropný šok je prudké zvýšenie cien ropy. K ropnému šoku dochádza, keď dopyt po rope prevýši jej ponuku. Príčiny môžu byť rôzne, od logistických problémov po politické dôvody.
Rotačné teleso je teleso vytvorené rotáciou rovinnej oblasti obmedzenej uzavretou krivkou okolo pevnej priamky. Príklady rotačného telesa: rotačný valec, rotačný kužeľ, guľa.
Rovná daň je druh dane, pri ktorej každý daňovník platí rovnakú daň. Ako príklad môžeme uviesť daň z hlavy (podľa teórie utilitaristov), kde si je každý rovný a platí aj rovnú daň, bez ohľadu na svoje príjmy. V praxi sa táto rovná daň často a nesprávne zamieňa s rovnakým percentom zdaňovania všetkých príjmov. V skutočnosti takáto daň znamená lineárne rastúce zdanenie, keďže daňovník, ktorý zarobí viac zaplatí aj väčšiu daň, ako daňovník, ktorý zarobí menej pri rovnakej percentuálnej daňovej sadzbe. Odhliadnuc od ďalších korekcií daňovo odpočítateľných položiek, ktoré umožňujú upraviť daňový základ smerom nadol, resp. nahor, čo robí z tejto nesprávne definovanej „rovnej“ dane regresívne (minimálna mzda), resp. progresívne („milionárska“ daň) zdanenie.
Rovnobežka alebo paralela je priamka majúca s inou priamkou stálu vzájomnú vzdialenosť. Rovnobežky sa nikde nepretínajú a ani nemajú spoločné body. V matematickom zápise sa rovnobežky označujú znakom rovnobežnosti, čiže napríklad rovnobežnosť priamky a s priamkou b sa dá zapísať ako a ‖ b.
Rovnoramenný trojuholník je trojuholník, ktorý má dve strany rovnaké. Strany rovnakej dĺžky sa nazývajú ramená a tretia strana sa volá základňa. Jeho vnútorné uhly pri základni sú rovnaké.
Rovnovážny stav stav je taký, do ktorého spontánne prechádza fyzikálny systém za dostatočne dlhý čas pri jeho izolácii od vonkajšieho prostredia. Jeden z postulátov termodynamiky hovorí, že každý systém dosiahne rovnovážny stav.
Rozhľadňa alebo vyhliadková veža je verejnosti prístupná stavba s vyhliadkovým priestorom nad úrovňou okolitého terénu a porastu, najčastejšie umožňujúca panoramatický 360° rozhľad. Môže byť vybudovaná ako samostatná účelová stavba, prípadne ako súčasť inej stavby, napr. kostola, vysielača, piliera, chaty a pod. Samostatné rozhľadne majú najčastejšie tvar veže, vybudovanej z kameňa, dreva, železa, alebo kombinácie materiálov.
Rozhodnosť je schopnosť človeka samostatne a zodpovedne rozhodovať a rozhodnutia dôsledne realizovať v činnosti. Rozhodnosť sa osobitne výrazne prejavuje v zložitých situáciách, keď je konanie späté s rizikom a treba voliť jednu z niekoľkých alternatív. Rozhodnosť je aj schopnosť bez váhania prebrať na seba zodpovednosť za rozhodnutie, konať rychlo, v správny čas.
Rozchod koľaje je kolmá vzdialenosť medzi prechádzanými vnútornými hranami hláv koľajníc koľaje, meraná na os koľaje v predpísanej hĺbke 14 mm pod temenom koľajnice. Rozchod koľaje sa meria v milimetroch. Meranie sa prevádza v hociktorom mieste koľaje, či v priamej koľaji, oblúku alebo v predpísaných miestach koľajových zariadení, ako sú výhybky, koľajové brzdy, koľajové križovatky. Tieto predpísané miesta merania určuje železničný predpis na údržbu a opravy železničných koľají.
Rozumová duša je podľa Platóna najdôležitejšia zložka duše sidliaca v hlave. Má za úlohu ovládnuť dušu srdnatú a dušu žiadostivú. Rozumová duša je nehmotná a preto nepodlieha zániku. Rozumová duša patrí k nezničiteľným ideám. Rozumová duša sa vo svojom pozemnom bytí rozumovým poznaním približuje k svetu ideí, z ktorého vyšla, oslobodzuje sa z pút tela a zo zla jeho vášní. Oslobodzuje sa od chýb a približuje sa k idey dobra. Človek by mal zavrhnúť všetko, čo je zmyslové a nestále, a úplne sa sústrediť na myslenie a filozofiu.
Rožok je druh pečiva, ktorý sa na Slovensku, ale aj v Česku teší širokej obľube ako doplnok stravy konzumovaný s množstvom iných potravín. Jeho priemerná hmotnosť je okolo 40 gramov.
Rudolfinum je novorenesančná budova na námestí Jana Palacha v Prahe na pravom brehu rieky Vltavy v Starom meste v mestskej časti Praha 1.
Rulandské sivé (skratka RS, medzinárodne používaný názov Pinot Gris) je starobylá muštová odroda viniča (Vitis vinifera), pochádzajúca pravdepodobne z oblasti Burgundska, spontánna pupeňová mutácia odrody Rulandské modré (Pinot Noir).
Rum je druh alkoholického nápoja, ktorý sa vyrába z cukrovej trstiny. Poznáme biely rum a tmavý rum. Obsah alkoholu v nápoji sa pohybuje od 37,5 do 81 %.
Rumunský lei (iné názvy: rumunský leu, skrátene: leu, skrátene: lei; po rumunsky j.č. leu, mn. č. lei, po slovensky sú buď tvary leu a lei oba nesklonné a platia pre j.č. aj mn. č. alebo sa rozlišujú presne tak isto ako v rumunčine; kód meny podľa ISO RON, do roku 2004 ROL) je menová jednotka Rumunska, ktorá sa delí na 100 bani (singulár ban).
Ruský rubeľ je mena v Ruskej federácii. Základnou menovou jednotkou je 1 rubeľ, ktorý sa delí na 100 kopejok. Podľa ISO 4217 sa označuje skratkou RUB; ktorá nahradila predtým používané RUR. Ruský rubeľ sa okrem Ruskej federácie používa ako platidlo aj v Abcházsku a Južnom Osetsku. Bol zavedený v roku 1992, keď nahradil sovietsky rubeľ.
Rustika je druh úpravy povrchu muriva s plasticky zdôraznenými čelnými plochami jednotlivých kvádrov, či pásov. Na rozdiel od bosáže, sú kvádre rustiny hladké, oddelené pravouhlo zalomenými škárami. Používa sa ako dekoračný prvok, najmä fasád.
Rydbergova konštanta, pomenovaná po fyzikovi Johannesovi Rydbergovi, je fyzikálna konštanta objavená pri meraní optického spektra vodíka a postavená na výsledkoch Andersa Ångströma a Johanna Balmera. Každý chemický prvok má svoju vlastnú Rydbergovu konštantu odvodenú z „nekonečnej“ Rydbergovej konštanty.
Rýchle občerstvenie alebo fast food (angl. = rýchla potrava) je druh verejného stravovania, založený na rýchlom výbere, predaji a konzumácii stravy. Prevádzky rýchleho občerstvenia dosahujú zvýšenú rýchlosť obsluhy tým, že umožňujú zákazníkom získanie potravy s minimálnym prerušením iných činností (stravovanie pri ceste do práce alebo z práce, nezriedka predaj priamo do auta), a zvýšenú rýchlosť konzumácie tým, že úpravou jedla a jeho balením podporujú konzumáciu postojačky alebo v pohybe.
Ryšavka krovinná alebo ryšavka obyčajná (Apodemus sylvaticus) je menší hlodavec z čeľade myšovité. Obýva západnú palearktídu a severnú Afriku. Žije na celom Slovensku od nížin po pásmo kosodreviny, výskyt bol doložený na 68,4 % územia.
Ryšavka malooká alebo ryšavka myšovitá (Apodemus uralensis, synonymum Apodemus microps) je menší hlodavec z čeľade myšovité. Obýva palearktídu, od strednej Európy až po severozápadnú Čínu a pohorie Altaj v Mongolsku. Výskyt na Slovensku bol doložený na 40,5 % územia, žije najmä na nížinách a v kotlinách.
Ryšavka tmavopása alebo ryšavka roľná (Apodemus agrarius) je malý hlodavec z čeľade myšovité. Nesúvisle obýva palearktickú a orientálnu oblasť. Na Slovensku bol výskyt doložený na 40,6 % územia. Podľa Medzinárodnej únie na ochranu prírody a prírodných zdrojov ryšavka tmavopása patrí medzi najmenej ohrozené druhy, celkové stavy sú stabilné.
Ryšavka žltohrdlá (Apodemus flavicollis) je menší hlodavec z čeľade myšovité. Obýva západnú palearktídu a Blízky východ. Žije na celom Slovensku od nížin pod kosodrevinu, výskyt bol doložený na 82,6 % územia.
Sabatierov efekt je difúzny proces vo fotografickej emulzii vznikajúci pri dodatočnom osvite obrazu v priebehu vyvolávania; ďalším vyvolávaním obraz sčernie, ale na rozhraní pôvodných tonalít zostáva slabšia svetlejšia charakteristická línia obrazu. Sabatierov efekt možno pripraviť z negatívnych i pozitívnych obrazov a je tým výraznejší, čím je pôvodný obraz kontrastnejší. Čiastočný Sabatierov efekt (v obraze s charakteristickými čiarami je ešte ďalšia tonalita kresby) vznikne z negatí­vov alebo pozitívov s nižším kontrastom. Úplný Sabatierov efekt (v obraze sú len charakteristické línie) vznikne len pri vysokom kontraste.
Sachemchetova pyramída alebo Pochovaná pyramída alebo Stratená pyramída je nedokončená stupňovitá pyramída, nachádzajúca sa pri Sakkáre v Egypte.
Sakristia (lat. sacristia) je vedľajšia miestnosť v katolíckom kostole. Slúži na úschovu bohoslužobných predmetov a na prípravu kňazov pred obradmi.
Samádhi (-sanskritský kmeň a pálijský kmeň aj nominatív; možná etymológia: sam+á+dhá = spájať do jedného celku) alebo samádhih (-pálijský nominatív) je vyvážená integrálna činnosť, resp. extáza, vytrženie, myseľ už vôbec nerušená vonkajškom; kontemplácia. Je to VIII. stupeň jogového výcviku v aštangajoge.
Sanktusník je malá a štíhla vežička nad presbytériom kostola na hrebeni strechy hlavnej kostolnej lode so zvonom, na ňom sa zvoní pri speve Sanctus a pri pozdvihovaní. Vyskytuje sa od 13. storočia, dnes sa však už používa len zriedka a na novších kostoloch nebýva. Konštrukčne môže byť súčasťou krovu alebo ako murovaná konštrukcia.
SAX (skr. zo Slovenský akciový index) je oficiálny akciový index Burzy cenných papierov v Bratislave. Je to kapitálovo vážený index založený na porovnaní trhovej kapitalizácie vybraného súboru akcií s trhovou kapitalizáciou toho istého súboru akcií k referenčnému dňu. Je to index, ktorý odráža celkovú zmenu majetku spojenú s investovaním do akcií, ktoré sú zaradené do indexu. Zahŕňa zmeny cien a tiež aj dividendové príjmy a príjmy, ktoré súvisia so zmenami veľkosti akciového kapitálu.
Scotizmus je filozofia a škola Dunsa Scota vyznačujúca sa sklonom k najjemnejším pojmovým dištinkciám, k hypostazovaniu pojmov, k formalizmu. Scotizmus bol sčasti protivníkom tomizmu.
Sčítanie je počtový výkon, binárna operácia, ktorá usporiadanej dvojici reálnych čísel (a,b) priraďuje číslo označené symbolom a+b. Čísla, ktoré sa pri sčítaní sčítavajú sa nazývajú sčítance. Výsledkom sčítania je číslo, ktoré sa nazýva súčet.
Sediment, alebo usadenina je názov spevnenej alebo nespevnenej tuhej látky, vzniknutej usadením zo zmesi, najčastejšie suspenzie. V geológii sa týmto pojmom označujú nespevnené úlomky usadených hornín, ktoré môžu byť prenášané a ukladané vetrom, vodou, alebo ľadovcom. Sedimenty sa zvyknú ukladať v rôznych vrstvách. Každá vrstva má svoj osobitý charakter podľa druhu usádzajúceho sa materiálu. V sedimentoch sa môžu zachovávať fosílie uhynutých organizmov.
Segmentový displej je elektronické alebo elektromechanické zobrazovacie zariadenie, ktoré sa skladá zo segmentov a slúži na zobrazovanie číslic, písmen alebo znakov.
Seitan, známy aj ako pšeničný glutén, pšeničné mäso, gluténové mäso, zjednodušene glutén alebo lepok je potravina vyrobená z pšeničného lepku. Vyrába sa jednoduchým vyplavením škrobu z pšeničnej múky rozmiesenej s vodou. Po vypláchnutí cesta vo vode a vyplavení ostatných látok zostane gluténová (lepková) hmota, ktorá sa potom ďalej spracúva rôznymi spôsobmi.
Sextant je merací prístroj určený na meranie uhla elevácie nebeského objektu nad horizontom alebo uhla medzi námermi dvoch bodov, resp. objektov. Vyvinul ho John Campbell modifikáciou oktantu. Je zložený zo šestiny kruhového výseku (odtiaľ dostal aj pomenovanie), otáčavého ramena s priezorom, malého ďalekohľadu a dvoch zrkadiel. Jedno zrkadlo (Z1) je postriebrené a pevne spojené s výsekom, druhé (Z2) je pripevnené na otáčavom ramene.
Shetlandský pony alebo shetlandský poník je typ koňa domáceho pochádzajúci zo Shetlandských ostrovov. Jeho výška väčšinou nepresahuje 115 cm. V minulosti bol žiadaný do baní pre svoju silu a malý vzrast. Môže mať rôzne farby, ale najčastejšia je čierny. Vyška minishetlanda nepresahuje 86cm Standart shetland je od 87cm. Jazdenie na nich nieje odporúčané kvôli chrbtovým problémom ktoré z toho môžu získať.
Schéma je základná, vo všeobecných a podstatných črtách vypracovaná osnova; zjednodušená podoba zachytávajúca podstatné prvky a súvislosti nejakého predmetu, mechanizmu, úvahy a pod. Schéma slúži na stručné vyjadrenie už získaných znalostí alebo na uľahčenie výskumu.
Schwarzschildov polomer (nepresne gravitačný polomer – pozri nižšie) je kritický polomer, pri ktorom prechádza teleso danej hmotnosti v čiernu dieru. Inými slovami: Objekt menší ako jeho Schwarzschildov polomer sa nazýva čierna diera.
Schweizerische Normen-Vereinigung (doslovne Švajčiarske združenie pre normy, skrátene SNV) je font patriaci do rodiny písiem sans-serif, ktorý je využívaný ako normové písmo pre dopravné značenie vo viacerých krajinách Európy.
Siločiarový model je model, ktorý na znázornenie elektrických polí využíva siločiary, pričom siločiary sú neprerušované, nepretínajú sa, vychádzajú z kladného náboja a končia sa v zápornom. V prípade samostatných alebo niekoľkých súhlasných nábojov sa rozbiehajú do nekonečna a sú kolmé na povrch nabitého telesa.
Siločiary alebo vektorové čiary či silokrivky silového poľa sú myslené čiary (krivky), ktoré určujú smer silového pôsobenia v jednotlivých bodoch priestoru. Inak povedané siločiary sú krivky vo vektorovom poli nakreslené tak, že ich teoretické dotyčnice v každom bode sú zhodné s smerom vektora veličiny poľa v danom bode.
Sinigrín je glukozinolát nachádzajúci sa v častiach niektorých rastlín z čeľade kapustovité (Brassicaceae). Je pomenovaný podľa horčice čiernej, Sinapis nigra. Je nepriamo zodpovedný za charakteristicky pálivú chuť týchto plodín. Sám o sebe nemá nijak silnú arómu, avšak ak dôjde k narušeniu bunkovej štruktúry pletív kľúčových orgánov rastliny (horčičné semienka, podzemok wasabi a iné), reaguje s enzýmom myrozinázou a hydrolyzuje sa za vzniku alylizotiokyanátu. Alylizotiokyanát je zodpovedný za silnú chuť horčice a chrenu. Semienka horčice bielej, Sinapis alba, majú omnoho menej výraznú chuť, pretože tento druh obsahuje iný glukozinolát, konkrétne sinalbín.
Sistrum je hudobný nástroj patriaci do skupiny bicích nástrojov, pôvodom zo starovekého Egyptu. Pozostáva z držadla a kovového rámu širokého 10–30 cm v tvare písmena U. Medzi vidlicou rámu sú na priečnej kovovej časti voľne umiestnené tenké krúžky z kovu, ktoré pri zatrasení vydávajú zvuk. Názov sistrum je odvodený zo starogr. σείστρον /seistron/ – „to, čím sa trasie“.
Skalárna veličina alebo len skalár je veličina, ktorá je s ohľadom na zvolenú jednotku úplne určená jediným číselným údajom. Medzi skalárne veličiny patrí napríklad teplota, tlak, energia, hmotnosť alebo elektrický potenciál. Ich opakom sú vektorové veličiny, ktoré majú okrem číselného údaja a jednotky i smer (napríklad sila, krútiaci moment alebo magnetický moment), a tenzorové veličiny, ktoré vyžadujú viacrozmerný opis (napríklad u anizotropných materiálov pôsobenie sily alebo index lomu).
Skalné rytiny v Alte sú súčasťou rozsiahlejšieho archeologického náleziska v meste Alta v oblasti Finnmark v Nórsku. Pochádzajú z praveku a sú jedinými takto známymi starými pamiatkami, aké sa na území Nórska nachádzajú. Prvú rytinu objavili až na začiatku 70. rokov 20. storočia.
Skarabeus posvätný alebo staršie valihnoj posvätný alebo ľudovo skarabeus (lat. Scarabaeus sacer) je druh chrobáka z čeľade skarabeusovité, známy najmä ako staroegyptský posvätný chrobák.
Skinefekt alebo povrchový (elektrický) jav je jav prejavujúci sa vyššou koncentráciou elektrického prúdu na povrchu vodiča v porovnaní s ostatnými časťami vodiča. Prejavuje sa tým viac,čím je vyššia frekvencia predchádzajúceho prúdu . Jeho vplyv potláčame zväčšovaním povrchu vodiča , prípadne ich postriebrením.
Skleník je stavba slúžiaca na umelé vytváranie a kontrolu vnútorných klimatických podmienok, najmä teploty a vlhkosti vhodných pre pestovanie istých druhov rastlín, ktoré by pri vonkajších poveternostných podmienkach neprosperovali, resp. prosperovali horšie.
Skoptofóbia je rad psychoneurotických foriem (fóbie), v ktorých základným príznakom je pocit menejcennosti, obava z blamáže a hanbenie sa za chorobu (jej zastieranie), patologický strach z ľudí až autoostrakizmus. Patrí sem psychoneurotická koktavosť, neurotický strach zo skúšky, logofóbia, ereuthofóbia, strach z kozmetickej chyby, určité formy pisárskeho kŕča, strach z potenia, strach z neúspešného výkonu a niektoré vzácnejšie formy psychoneurózy.
Skupina galaxií HCG 92 (iné názvy: Hicksonova kompaktná skupina 92, Stephanov kvartet) je skupina štyroch interagujúcich galaxií vzdialená 300 miliónov svetelných rokov od našej Galaxie. Sú to galaxie NGC 7317, NGC 7318A, NGC 7318B a NGC 7319. Je súčasťou Stephanovho kvintetu, vizuálneho zoskupenia galaxií, ktoré zahŕňa aj piatu, náhodne sa k nim premietajúcu galaxiu, NGC 7320.
Skupina je zoskupenie osôb, ktoré spája určitý znak (pohlavie, príbuzenský vzťah); možno ich deliť podľa veľkosti, od dvoch alebo troch členov, cez skupiny malé, až po skupiny veľké, národ, alebo v krajnom prípade celé ľudstvo; ďalej na skupiny formálne a skupiny neformálne, skupiny členské a skupiny referenčné, a i. Najčastejšie skúmanými znakmi skupín sú: vzájomná interakcia členov, spolupráca, identifikácia so skupinou, skupinové roly, komunikácia v skupine a i.
Slatina je slovenská minerálna voda, pochádzajúca zo zdroja pri rovnomennej obci, asi 15 km východne od Levíc. Spolu so Santovkou to boli prvé do fliaš plnené minerálne vody na území Slovenska.
Slavianofilstvo je koncepcia, podľa ktorej pravoslávie, občinový spôsob života, pokora ruského ľudu, neexistencia triedneho rozvrstvenia, sociálnych protirečení a triedneho boja tvoria osobitosť ruských dejín. Základom spoločenského života je náboženstvo ľudu, určujúce charakter jeho myslenia. Iba národy, ktoré vyznávajú pravoslávie môžu dosiahnuť pokrok.
Slnečnica (lat. Helianthus Linné) je rod rastlín z čeľade astrovité. Zahŕňa približne 70 druhov a viacero poddruhov pochádzajúcich zo Severnej Ameriky.
Slovenská esperantská federácia, esper. Slovakia Esperanta Federacio, skratka SKEF je slovenské občianske združenie so zameraním na podporu medzinárodného pomocného plánového jazyka esperanto. Je uznaná za krajinskú organizáciu Svetového esperantského zväzu (UEA) pre Slovensko.
Slovenský čuvač je slovenské psie plemeno, ktoré patrí ku skupine bielych horských a pastierskych psov. FCI ho vedie v skupine 1 pod číslom 142. Slovenský čuvač bol známy v krajine pôvodu a v jej hornatých oblastiach ako strážny a pastiersky pes už pred mnohými storočiami.
Sneh je forma zamrznutej vody, vyskytujúca sa vo forme šesťramenných hviezdičiek ľadu, spojených do snehových vločiek. Tepelná hranica medzi vodou a snehom bola vybraná ako začiatok, bod 0, Celziovej teplotnej stupnice. V horských oblastiach sa môže väčšie množstvo snehu vplyvom zemskej gravitácie a ďalších faktorov uvoľniť. Uvoľnené množstvo snehu sa nazýva lavína.
Sociálna štruktúra je relatívne trvalý systém rolí, noriem, statusov a inštitúcií v skupine alebo spoločnosti. Je stabilnou charakteristikou daného sociálneho systému. Odlíšenie stálych rysov sociálneho systému od meniteľných vlastností možno využívať pri porovnaní rôznych sociálnych systémov či sledovanie vývoja sociálneho systému.
Sociálny determinizmus je názor uznávajúci predurčenosť všetkého diania vzťahujúceho sa na hmotné zabezpečenie členov spoločnosti, na úpravy v nej, usporiadanie spoločenských vzťahov a popierajúci slobodu voľe. (opak indeterminizmus) Človeka tak ovplyvňuje sociálne prostredie, z ktorého pochádza.
Sociálny jav alebo spoločenský jav je jedinec, skupina ľudí a ich činnosť, ktorá je vo svojej podstate prejavom (prvkom) spoločenského systému. Je výsledok hromadnej činnosti rôznych zoskupení ľudí.
Société Générale je jedna z hlavných európskych a francúzskych bánk. Bola založená 4. mája 1864. Spolu so BNP Paribas a Crédit Lyonnais patrí k „trom starým“ bankám Francúzska. Je súčasťou CAC 40. Ústredie je v Paríži.
Sociológia politiky je odvetvie sociológie skúmajúce politiku ako spoločenský fenomén, jej sociálnu podmienenosť, sociálne funkcie, problematiku moci, vnútornú štruktúru politického systému v konkrétnom sociálnom prostredí ap..
Sociológia vedenia je špeciálna sociologická disciplína, ktorá sa zaoberá vedením ako sociálnym produktom, ako výsledkom špecifickej aktivity a interakcie členov sociálnych útvarov a sociálnych podmienok príslušných sociálnych útvarov.
Sociologická škola je skupina predstaviteľov toho istého sociologického smeru, sociologického programu, sociologickej metódy nadväzujúca najčastejšie na prácu alebo idey niektorého vynikajúceho sociológa.
Sociologický funkcionalizmus je smer súčasnej sociológie, ktorý sa zaoberá najmä podmienkami umožňujúcimi udržiavať rovnováhu, jednotu a stabilitu skúmaného spoločenského systému. K ústredným pojmom sociologického funkcionalizmu patrí pojem štruktúry, systému a funkcie.
Solipsizmus je filozofické učenie, ktoré uznáva Ja a jeho zážitky za jedinú skutočnosť, všetko ostatné sú len predstavy Ja. Solipsizmus je krajný filozofický subjektivizmus.
Somálčania alebo Somálci (po somálsky Soomaaliyeed, po arabsky: الصوماليون) sú etnická skupina žijúca prevažne v oblasti Afrického rohu a Somálskeho polostrova. Väčšina z nich hovorí somálčinou, ktorá patrí medzi kušitské jazyky z afroázijskej jazykovej rodiny. Počet etnických Somálčanov vo svete je asi 15-17 miliónov a väčšina z nich je sústredená v Somálsku (vyše 9 miliónov), Etópii (asi 4,6 milióna), Jemene (do 1 milióna), severovýchodnej Keni (asi pol milióna), Džibutsku (350 000), veľké komunity žijú aj na Blízkom východe v Severnej Amerike a Európe.
Sonda lambda (iné názvy lamba-sonda, λ-sonda) je zariadenie montované do automobilov vybavených zážihovým motorom so vstrekovaním paliva s uzavretým regulačným obvodom. Toto zariadenie určuje súčiniteľ prebytku vzduchu vo výfukových plynoch, čím umožňuje riadiacej jednotke pripravovať stechiometrickú zmes so súčiniteľom prebytku vzduchu λ = 1. Porovnáva vzduch vo výfukovom potrubí so vzduchom v okolí motora a podľa toho vysiela signály riadiacej jednotke a tá zase škrtiacej klapke alebo vstrekovacej dýze aby upravili pomer paliva a vzduchu v pracovnom priestore.
Spätná indukcia je proces zdôvodňovania späť v čase, od konca problému alebo situácie, na určenie optimálneho sledu akcií. Uskutočňuje sa najprv zvažovaním posledného rozhodnutia a výberom čo robiť v akejkoľvek situácii, v danom čase. Pomocou tejto informácie možno určiť, čo treba robiť v ďalšej fáze. Tento proces pokračuje kým sa určí najlepšia akcia pre všetky možné situácie (t. j. pre všetky možné súbory informácií) v každom okamihu rozhodnutia.
Speakon (písané aj SpeakON) je typ konektora, slúžiaci na výkonové prepojenie zosilňovača s reproduktorovou sústavou, najčastejšie v oblasti profesionálneho ozvučenia. Na trh bol uvedený firmou Neutrik v roku 1987 v reakcii na nové európske normy, znemožňujúce používanie nechránených kolíkových zástrčiek („banánik“) na prepájanie ozvučovacieho reťazca.
Spektrálna čiara je tmavá alebo svetlá čiara v spektre, ktorá je výsledkom nadbytku alebo nedostatku fotónov v úzkom frekvenčnom pásme v porovnaní s okolitými frekvenciami. V súpise termínov z astronómie je uvedené, že spektrálna čiara je „krátky úsek spektra s takmer skokovým poklesom alebo nárastom intenzity vzhľadom na susedné kontinuum“.
Spektrálna teória grafov je oblasť teórie grafov, ktorá sa zaoberá vlastnosťami vlastných čísel, vlastných vektorov a charakteristických polynómov matíc susednosti a Laplaceových matíc grafov. Je súčasťou algebraickej teórie grafov.
Spektroskop je prístroj na rozkladanie viditeľného spektra na jednotlivé zložky a ich vizuálne sledovanie. Používa sa na kvalitatívnu spektrálnu analýzu látok v chémii, fyzike a inde.
Spektroskopia je fyzikálna metóda zaoberajúca sa vznikom a vlastnosťami spektra svetla, ktoré vzniká interakciou elektromagnetického žiarenia so vzorkou. Žiarenie dodané vzorke je odrazené alebo pohltené vzorkou, prípadne vyvolá ďalšiu emisiu žiarenia. Vzniknuté spektrum je rozložené optickým hranolom na jednotlivé frekvencie so špecifickou čiarovou (spektrálnou) štruktúrou. Absorbované alebo emitované spektrum nie je spojité, ale skladá sa z viacerých línií (čiar resp. pásov), ktoré sú špecifické pre každú látku. Neexistujú dve chemicky odlišné látky majúce rovnaké absorpčné, alebo emisné spektrum.
Spínaný zdroj je elektronický napájací zdroj, ktorý vstupné napätie (po prípadnom usmernení a vyhladení) prevedie na impulzy pomerne vysokej frekvencie, transformuje ich na požadované napätie a následne usmerní a vyhladí, čím sa získa výstupné napätie.
Spoločenské bytie je predpoklad kultúrneho bytia. Marxizmus ho definoval ako materiálnu stránku života spoločnosti. Pojem spoločenského bytia je kategóriou historického materializmu, ktorá bola vypracovaná s cieľom riešiť základnú filozofickú otázku v aplikácii na spoločnosť.
Spoločenský styk je vzájomný styk osôb v spoločnosti; špecifický spôsob vzájomných vzťahov medzi subjektmi, spôsob bytia človeka vo vzájomnom spojení s inými ľuďmi. Zahŕňa celú hĺbku vedomej ľudskej vzájomnosti, pretváranú tým, že subjekt svojím životom obohacuje život všetkých ostatných subjektov.
Spor scientizmu a antiscientizmu je filozofický a metodologický spor dvoch základných orientácií alebo tendencií vo filozofii druhej polovice 19. stor. a 20. stor. alebo ináč povedané – v súčasnej filozofii.
Správa železnic, státní organizace (do roku 2019 Správa železniční dopravní cesty, státní organizace, skrátene SŽDC) je štátny podnik spravujúci železničnú infraštruktúru v Česku. Podnik vlastní štát.
Správnosť usudzovania je súlad usudzovania s istými, najčastejšie logickými, normami alebo zásadami. V prípade, keď ide o zhodu s logickými zákonmi, hovoríme o logickej správnosti usudzovania. Dá sa predstaviť situácia, že usudzujeme logicky správne, čiže v súlade s logickými princípmi, no nie v súlade s morálnymi princípmi: v tomto prípade nášmu usudzovaniu chýba morálna správnosť.
Spravodlivosť je morálny princíp požadujúci rešpektovanie právnej normy, cnosť spočívajúca v rešpektovaní práv druhých. Spravodlivosť je jedna zo základných spoločenských hodnôt.
Squamish je indiánsky kmeň patriaci do kultúrnej a etnografickej podskupiny Pobrežných Sališov na juhozápade Britskej Kolumbie. Squamish v preklade znamená "ľud posvätnej vody", čo je narážka na ich vieru vo vodu na ich území a jej nadprirodzené liečivé vlastnosti.
Srvátka je žltozelená tekutina, ktorá ostáva po zrazení mlieka. Obsahuje 5 % laktózy, 1 % bielkovín a 0,5 % tuku a minerálne soli a vitamíny. Srvátka je vlastne mliečne sérum, ktoré sa získava po odstránení kazeínu z mlieka. V praxi je to tak, že sa mlieko úmyselne zrazí a vznikne tuhá časť kazeín, čo je v podstate tvaroh a tekutá časť, ktorej sa niekedy hovorí mliečne sérum, čo je srvátka.
Stabex (z francúzskeho Système de Stabilisation des Recettes d'Exportation - systém stabilizácie exportných príjmov) je systém Európskej komisie na stabilizáciu exportných príjmov krajín ACP (krajín Afriky, Karibiku a Pacifiku). Týka sa poľnohospodárskych produktov, ktoré exportujú. Prvýkrát bol uvedený na Lomskej konvencii v roku 1975.
Stabilizácia obrazu je rodina rôznych techník cielených na zvýšenie stability obrazu. Používa sa v ďalekohľadoch so stabilizáciou obrazu, fotografii, videografii a astronomických teleskopoch. Pri fotoaparátoch je roztrasenie fotoaparátu značne problematické pri pomalých rýchlostiach uzávierky alebo s dlhými ohniskovými vzdialenosťami teleobjektívov. Pri videokamerách môže roztrasenie kamery spôsobiť viditeľné chvenie medzi polsnímkami v nahratom videu. Pri astronómii sú tieto problémy znásobené meniacimi sa variáciami v atmosfére, ktoré zapríčiňujú zdanlivé menenie polohy objektov.
Stalaktit je visiaci kvapeľ, strechulec, visiak. V prevažnej väčšine prípadov vznikajú krasovými javmi. Tvorí ich hlavne hornina tvorená z kalcitu, tzv sinter. Spojením stalaktitu so stalagmitom vzniká stalagnát.
Statický systém je systém, ktorého okamžitý stav závisí od okamžitých vonkajších podnetov a nezávisí od predchádzajúcich stavov.
Stav sústavy alebo stav systému je vo fyzike súbor nezávislých vlastností skúmanej fyzikálnej sústavy (fyzikálneho systému) opisaných veličinami, ktorých počet a okamžité hodnoty závisia od vonkajších podmienok, napr. termodynamický stav.
Stávanie je substanciálna zmena vecí a javov – ich nepretržitá premena na iné. Stávanie je jednota vnzikania a zanikania: vznikanie niečoho určitého je vždy zanikaním niečoho iného, zanikanie niečoho určitého je vždy vznikaním niečoho iného.
Stavebný výkres je špecializovaný technický výkres v odbore stavebníctva. Zobrazuje stavebné objekty zvyčajne pravouhlým premietaním na pôdorysňu a nárysňu. Keďže stavebný objekt je priestorová konštrukcia s členitým usporiadaním vnútorných priestorov, na vyjadrenie jeho konštrukčného a funkčného riešenia musí byť jeho zobrazenie na výkresoch súčasne v pôdorysoch, rezoch a v pohľadoch.
Sterilizácia je úprava potravín prevarením, dosiahnutím teploty, pri ktorej sa ničia choroboplodné, bakteriálne, plesňové zárodky, či organizmy. Následne sú potraviny uchovávané vo vzduchotesných nádobách na tmavom a chladnom mieste. Doba skladovania je v podstate neobmedzená. V praxi nie je výnimka zachovania potraviny i desať rokov (u vojska tzv. KD). Vzhľadom na normy sa uvedená doba použitia (na obale) znížila na dva až tri roky v závislosti od potraviny, a spracovania.
Sternov-Gerlachov experiment je experiment, ktorý meria spin častíc podľa toho, ako sa vychyľujú v nehomogénnom magnetickom poli. Je pomenovaný po Ottovi Sternovi a Waltherovi Gerlachovi.
Stláčanie marže (iné názvy: stláčanie marží, stláčanie cien, margin squeeze, price squeeze; angl. margin squeeze alebo price squeeze) je situácia, keď vertikálne integrovaná spoločnosť nastaví pomer cien na veľkoobchodnom a maloobchodnom trhu tak, že rozdiel medzi maloobchodnou cenou, ktorú účtuje dominant konečnému odberateľovi, a veľkoobchodnou cenou, ktorú účtuje konkurentom za porovnateľné služby, je záporný alebo nedostatočný na to, aby pokryl náklady špecifické na produkt dominanta, ktorý poskytuje ako vlastnú maloobchodnú službu na spodnom trhu, čo má za následok efekt vytláčania konkurencie.
Stratigrafia je odvetvie geológie, ktoré sa zaoberá vrstvami sedimentov, prípadne aj zvrstvených vyvretých hornín. Iné definície hovoria, že je to odvetvie geológie, ktoré sa zaoberá časovým apektom horninového záznamu.
Stredná kvadratická rýchlosť je taká rýchlosť, akú by museli mať všetky častice ideálneho plynu, aby ich celková kinetická energia bola taká istá, aká je ich skutočná celková kinetická energia s reálnymi rýchlosťami. Skutočná celková kinetická energia je súčtom kinetických energií všetkých častíc plynu, keď ich reálne rýchlosti sú rôzne. Je to štatistická veličina.
Stredná trieda alebo autosegment D je kategória automobilov medzi nižšou strednou triedou a vyššou strednou triedou. Sú to obyčajne väčšie rodinné vozidlá typu sedan, kombi alebo liftback.
Stredná voľná dráha je vo fyzike priemerná hodnota všetkých voľných dráh všetkých častíc (molekúl) plynu. Voľná dráha je vzdialenosť, ktorú prejde častica medzi dvomi kolíziami s inými časticami (od jednej zrážky po druhú zrážku). Stredná voľná dráha sa používa aj pre plazmu a elektrónový plyn.
Stredoveké myslenie je myslenie v období stredoveku, ktoré sa vyznačuje tým, že sa vyvíja na pozadí náboženskej viery v zjavenie, pričom nejde len o kresťansku vieru, ale aj o židovskú a islamskú vieru. V porovnaní s antickým myslením je nové to, že filozofia má vychádzať zo zjavenej pravdy, nadradenej nad pravdy rozumu, ku ktorej svojím myslením dospieva filozof.
Streetracing (z angl. street - ulica a racing - pretekanie) je druh nepovolených a ilegálnych automobilových pretekov, ktoré sa uskutočňujú na verejných cestách. K takýmto pretekom niekedy dochádza spontánne, pri zastavení dvoch aut na semaforoch, niekedy sú však preteky plánované. Preteky sa uskutočňujú na verejných miestach väčšinou v meste alebo na okrajových častiach. Nie vždy sa jazdí o peniaze. Najčastejšie sa jazdi takzvaný šprint respektíve (po anglicky) drag. Dve autá sa pretekajú na rovinke dlhej 400 m (1/4 míle) a vyhráva ten, kto je na konci trate prvý. Nie vždy sa štartuje z pevným štartom. Niekedy sa hrá aj o to že víťaz berie auto druhého pretekára.
Strehúň škvrnitý (lat. Lycosa singoriensis) je najväčší pavúk vyskytujúci sa na Slovensku. Dĺžka tela dosahuje 3,2 cm, rozpätie nôh približne 7 cm, žije v pomerne teplých oblastiach. Cez deň sa ukrýva pod zemou v chodbičkách vystlaných pavučinou. Netká si pavučinu na lapanie koristi, loví skokom. Je to nočný tvor. Gravidita trvá pár týždňov. Samicu a samca vieme rozoznať podľa toho že samica je väčšia a má tmavé telo, samec ma bledo-šedé telo. Vajcia má v klbku ktoré má stále na sebe. Brucho sa jej potom výrazne zmenší. Aj keď sa mláďatá narodia stále ich nosí na sebe.
Strieľne sú úzke otvory v múroch či hradbách s ostrým ostením, ktoré mali za úlohu poskytovať čo najväčšiu ochranu obrancom pri zachovaní čo najširšieho streleckého uhlu. Strieľne vznikli postupným zužovaním medzier cimburia. V hrubších stenách hradieb vytvárajú strieľne vačšie niky kvôli bezproblémovému prístupu strelcov. Po stranách streľného otvoru boli často umiestňované lavičky.
Strouhalovo číslo je podobnostné číslo, ktoré sa používa v oblasti nízkych Reynoldsových čísel (Re<300). Označuje sa symbolom Sr a je bezrozmerné. Dáva do súvisu frekvenciu vytvárania vírov v úplave za prekážkou, jej charakteristický rozmer a rýchlosť prúdenia. Číslo je pomenované podľa Vincenca Strouhala.
Strukoviny (nesprávne [bohemizmy]: luskoviny, lušteniny, lúšteniny) sú kultúrne rastliny z čeľade bôbovitých pestované pre semená bohaté na bielkoviny, niekedy aj na tuk/olej.
Studená fúzia je jadrová reakcia, pri ktorej dochádza k fúzii atomárnych jadier za nízkych teplôt (dokonca už za izbovej teploty) a tlakov, pričom sa uvoľňuje značné množstvo energie.
Stupňovitosť (nem. stufenleiter) je reťazec bytia, štruktúra sveta nezávislá od času a zakladajúca sa na princípoch úplnosti, kvalitativnej kontinuity a odstupňovanej dokonalosti vecí. Predstava stupňovitosti sveta pochádza z antiky (od Platóna, Aristotela, novoplatonizmu).
Subjektívny duch je podľa G. W. F. Hegela prvé štádium vývinu ducha, ktorý sa vynára z prírody najprv v podobe duše, ktorá prechádza do podoby vedomia; prvé štádium vývinu ducha napokon vyúsťuje do dialektického zjednotenie duše a vedomia v podobe teoretického ducha, praktického ducha a slobodného ducha.
Subnormála paraboly je úsečka na osi paraboly, ktorej jeden krajný bod je päta kolmice z dotykového bodu (rôzneho od vrcholu) dotyčnice paraboly na os paraboly a druhý je priesečníkom normály v tomto bode dotyku s osou paraboly.
Subprovincia alebo zastarano sústava je jednotka štvrtej úrovne v hierarchickom geomorfologickom členení povrchu Zeme v podobe, v akej sa toto členenie obvykle uplatňuje na Slovensku. Nadradenou jednotkou je provincia, podradenou oblasť.
Súčasná kresťanská filozofia je skupina náboženskofilozofických smerov súčasnej filozofie filozoficky explikujúcich alebo rozvíjajúcich významové útvary generované katolicizmom, protestantizmom a pravoslávím v druhej polovici 19. storočia a v dvadsiatom storočí. Patrí sem napríklad novotomizmus, kresťansky orientovaný existencializmus, teilhardizmus, kresťansky orientovaný personalizmus (kresťanský personalizmus), dialektická teológia a i.
Suflé (franc. soufflé) je kulinárska špecialita, ktorá pri príprave v rúre zväčší svoj objem. Jednou z hlavných prísad sú zvyčajne našľahané vaječné bielky. Podáva sa ihneď po dokončení.
Sufózia (lat. suffodio – podrývať) je podpovrchová erózna činnosť vody. Môže sa prejavovať ako chemické rozpúšťanie tmelu siliciklastických hornín, alebo mechanický odnos drobných pôdnych častíc podzemnou vodou. Sufózia má za následok poklesávanie povrchu (subsidenciu) alebo jeho deformácie, v niektorých prípadoch môže dochádzať až k narušeniu stability svahov.
Súhvezdie Malý rak bolo súhvezdie zložené z hviezd v súhvezdí Blíženci, priľahlé k súhvezdiu Raka. Toto súhvezdie zaviedol Petrus Plancius v roku 1613. Na hviezdnych mapách sa vyskytovalo v 17. storočí, ale od 18. storočia sa už nepoužíva.
Súmernosť alebo symetria je rozložiteľnosť na dve alebo viac častí, ktoré sú navzájom identické alebo zrkadlové. Je to geometrické zobrazenie, pri ktorom sa určitému bodu priraďuje iný bod súmerne združený podľa stredu, osi alebo roviny.
Superheterodyn (skrátene superhet, z angl. superheterodyne receiver) alebo prijímač s nepriamym zosilnením je typ prijímača (rozhlasového, televízneho a pod.), ktorý umožňuje príjem signálu na viacerých frekvenciách.
Surimi (jap. 擂り身) je potravinársky produkt, ktorý sa vyrába na imitáciu krabieho mäsa, mäsa z morských rakov alebo podobných živočíchov. Vyrába sa obyčajne z bielo zafarbeného rybieho mäsa, napríklad z tresky, ktoré je rozdrvené a pridávajú sa do neho farebné prísady a vzory.
Surjektívne zobrazenie alebo surjekcia alebo surjektívna funkcia je zobrazenie, ktoré priraďuje na každý prvok cieľovej množiny aspoň jeden prvok z východiskovej množiny. Zvykne sa označovať aj ako zobrazenie na určitú množinu.
Surracionalizmus je koncepcia založená R. Alleauom a požadujúca, aby v ľudskom duchu bola obnovená dialektická realita funkcií imaginácie a rozumu, založených na dvoch principiálne odlišných, avšak vzájomne komplementárnych logických postupoch: logike analógie a logike idenity.
Sústava alebo systém je jednotka najvyššej úrovne v hierarchickom geomorfologickom členení povrchu Zeme v podobe, v akej sa toto členenie obvykle uplatňuje na Slovensku. Podradenou jednotkou je podsústava.
Sústava CGS (iné názvy: sústava jednotiek CGS, systém (jednotiek) CGS, sústava/systém (jednotiek) cgs, CGS, cgs, absolútna sústava jednotiek, zriedkavo centimeter-gram-sekunda) je sústava fyzikálnych jednotiek, v ktorej sú základnými jednotkami centimeter, gram a sekunda – z toho skratka CGS.
Sústava rovníc je sústava tvorená dvoma alebo viacerými rovnicami o dvoch alebo viacerých neznámych, od ktorých sa vyžaduje, aby boli splnené súčasne. Ak sú všetky rovnice sústavy algebrické, sústava sa nazýva algebrická.
Sústruženie je trieskové obrábanie vonkajších a vnútorných povrchov pri ktorom obrobok koná hlavný otáčavý pohyb a nástroj koná posuv, a to rovnobežne s osou otáčania obrobku alebo kolmo na túto os otáčania. Obrábací stroj sa nazýva sústruh a obrábací nástroj sústružnícky nôž.
Sutúra je v tektonike a štruktúrnej geológii významný zlom často rovnobežný s osou orogénu alebo horstva. Sutúra je styčnou plochou oddeľujúcou bloky s rozdielnym tektonickým, metamorfným aj paleogeografickým vývojom ako sú terany. Je často líniou pohltenia oceánskej kôry.
Súvislosť zdôvodnenia/súvislosť objavu je rozlíšenie, ktoré zaviedol Hans Reichenbach 1938. Súvislosťou objavu sú biologické, psychologické a sociálne okolnosti, za ktorých dochádza k vedeckému objavu. Súvislosť zdôvodnenia zahrnuje podmienky, ktoré musia byť splnené, aby isté vedecké tvrdenie mohlo platiť ako zdôvodnené.
Suvlaki (gr. σουβλάκι) je obľúbené grécke jedlo, pozostávajúce z malých kúskov mäsa a niekedy aj zeleniny, grilovaných na špajdli. Podáva sa na špajdli, z ktorej sa priamo je, prípadne v sendviči pita spolu s obložením a omáčkami, alebo na tanieri ako príloha k pilafu. V Grécku sa suvlaki tradične robí z bravčového alebo jahňacieho, v poslednom období vo zvýšenej miere aj z kuracieho mäsa. V iných krajinách a pre turistov môže byť suvlaki pripravené z ďalších druhov mäsa, ako napríklad rybacieho. Suvlaki by sa malo poliať vínnou omáčkou.
Súvrstvie (angl. formation) je základná litostratigrafická jednotka. Je to súbor vrstiev hornín vzniknutých v rovnakých podmienkach. Horniny súvrstvia majú porovnateľnú litológiu, spadajú k rovnakým fáciám alebo majú podobné vlastnosti. Súvrstvia sa nevyčleňujú na základe svojej hrúbky, takže celková hrúbka dvoch rôznych súvrství môže byť výrazne odlišná. Súvrstvie je základnou jednotkou litostratigrafie. Nižšou jednotkou je člen, vyššou je skupina.
Suzuki kabušiki gaiša (jap. スズキ株式会社 - doslova: „Suzuki akciová spoločnosť“; medzinárodne vystupuje pod názvom Suzuki Motor Corporation) je japonský výrobca automobilov, motocyklov, lodných motorov a ďalších.
Svalovec špirálovitý alebo svalovec špirálový (lat. Trichinella spiralis) je parazitický hlístovec zo skupiny nitkovky. Je hostiteľom sa môže stať aj človek. Ochorenie spôsobené larvami týchto červov, trichinelóza, je vážne ochorenie, ktoré môže byť pre hostiteľa aj smrteľné.
Svätyňa Mỹ Sơn je hinduistický chrámový komplex v strednom Vietname. Začiatky výstavby tunajších stavieb spadajú už do 4. storočia Postupne pribúdali chrámy a množstvo ďalších stavieb ako stúpy a pod. Celá oblasť bola významným kultúrnym centrum ríše Čampa. Zvyšky chrámových budov dnes tvoria dôležitú súčasť vietnamských pamiatok napriek tomu, že boli poškodené počas vojny vo Vietname.
Svedberg je fyzikálna jednotka sedimentačného koeficientu pri ultracentrifugácii. Jej symbol je S alebo Sv. Nie je súčasťou sústavy SI. Pomenovaná je podľa švédskeho chemika Theodora Svedberga, nositeľa Nobelovej ceny.
Svetelnosť je bezrozmerná veličina vo fotografii, ktorá vyjadruje najvyššie možné množstvo svetla, ktoré prepustí daná optická sústava. Vždy je vyjadrená pomerom, ktorý je závislý od ohniskovej vzdialenosti a priemeru optickej sústavy pri plne otvorenej clone.
Svetelný tok je fotometrická fyzikálna veličina, ktorá označuje svetelnú energiu, ktorú zdroj vyžiari za časovú jednotku, v tomto prípade za 1 sekundu. Je to však energia posudzovaná z hľadiska citlivosti oka na rôzne vlnové dĺžky svetla.
Svetová duša je podľa antického filozofa Plótina jednota mnohých čiastkových duší vyžarovaná zo svetového rozumu. Duša obsahuje rovnaké idey ako nús, nemá však jeho jednotnosť a nemennosť, ale zostupuje do sveta časopriestorového (hmotného, zmyslového), ktorého je organizujúcim a riadiacim princípom. Duša má analogickú funkciu ako duša v Platónovom dialógu Timaios a logos v stoicizme.
Svetový rozum je podľa Plotina súhrn všetkých ideí vyžarovaný z vnútornej podstaty jedna. Rozum tieto idey nielen obsahuje, ale ich aj nazerá svojou nevyčerpateľnou a večne rovnakou aktivitou. Jeho hlavnou črtou je, že poznáva sám seba, že si je vedomý seba samého.
Sydney Tower (známa aj ako AMP Tower, AMP Centrepoint Tower, Centrepoint Tower alebo Centrepoint) je najvyššia voľne stojaca stavba v meste Sydney a druhá najvyššia v Austrálii (po Q1 Tower v Gold Coast). Zároveň je to tretia najvyššia pozorovacia veža na južnej pologuli (po vežiach Sky Tower a Eureka Tower, hoci pozorovacia plošina je položená o 50 metrov vyššie ako pri Sky Tower). Je členom asociácie World Federation of Great Towers.
Symbol eura (€) je symbol meny, ktorý sa používa pre euro. Verejnosti ho predstavila Európska komisia 12. decembra 1996. Medzinárodný trojpísmenový kód podľa štandardu ISO 4217 je EUR.
Symbol matematický alebo matematický znak alebo matematická značka je konvenčná reprezentácia matematického pojmu. Je utvorený spravidla z písmen, číslic alebo obrazca.
Synklinála (z gr.) alebo koryto (vrásy) je označenie geológii prehĺbená časť vrásy, opak antiklinály. Synklinály sú pri deformácii hornín niekedy menej namáhané ako antiklinálne časti vrás. Vzniká v nich menej tenzných trhlín a fraktúr, čo ich môže robiť odolnejšie erózii ako antiklinály.
Šabakov kameň je artefakt egyptských dejín, ktorý vznikol počas panovania 25. dynastie. Ide o kus kameňa vysoký výšku 66 a široký 137 cm. Na príkaz kráľa Šabaky bol naň opísaný zostatok starého papyrusu, ktorý bol počas jeho vlády nájdený pri obhliadke chrámu boha Ptaha v Memfise.
Šafran siaty (pers. za'farán زعفران, "buď žltý"; vedecký názov Crocus sativus) je rastlina z čelade kosatcovité (Iridaceae). Na jeseň má fialové kvety, z čneliek kvetu sa získava rovnomenná korenina šafrán, ktorá patrí medzi najdrahšie koreniny sveta. Pestuje sa hlavne v Iráne a v oblasti Stredozemného mora. Šafran sa používal aj ako farbivo, napríklad na imitáciu zlatých nápisov. Je vysoký 8-30 cm.
Šindeľ je strešná krytina. V minulosti bol často používaný drevený (pôvodný) variant, ktorý sa skladal z vyrezávaných, do seba zapadajúcich latiek. Jednotlivá takáto latka sa tiež nazýva šindeľ. V súčasnosti sa používajú šindle z rôznych materiálov a s rozdielnou montážou. Rozšírený je najmä šindeľ jednoduchých tvarov z asfaltových pásov s povrchovým posypom, ktorý sa pribíja na strechu do plného debnenia.
Šinsejki Evangelion (jap.: 新世紀エヴァンゲリオン; angl. Neon Genesis Evangelion), často skracované aj na NGE alebo Evangelion, je japonská manga séria od autora Jošijuki Sadamota, ktorá vychádza v šónen mesačníku Shounen Ace. Celkovo obsahuje 14 zväzkov.
Šírenie tepla (iné názvy: prenos tepla, zdieľanie tepla, transport tepla, výmena tepla, tepelná výmena, prestup tepla) je jeden zo spôsobov prenosu energie. Teplo sa vždy prenáša z telesa/látky/časti látky s vyššou teplotou na teleso/látku/časť látky s nižšou teplotou, v súlade s druhou termodynamickou vetou.
Širokouhlý objektív je objektív vo fotografii a kinematografii, ktorého ohnisková vzdialenosť je podstatne kratšia ako ohnisková vzdialenosť normálneho objektívu pre veľkosť obrazu vytvoreného fotoaparátom, čo môže byť dané rozmermi políčka obrazu na rovine filmu pre filmové fotoaparáty (filmový formát) alebo rozmermi fotosenzora pre digitálne fotoaparáty.
Škoda 27 T je trojčlánková obojsmerná električka, vytvorená spoločnosťami Škoda Transportation a CSR Qingdao Sifang. Vozidlo určené pre čínske električkové siete koncepčne vychádza z električiek Škoda 15 T. Základný variant má klasický trolejový pohon, varianty sú s bateriovým alebo s vodíkovým pohonom.
Škola (angl. School) je v oblasti mangy a anime druh alebo žáner. V anime zo školského prostredia sa prevažne vyskytujú deti, alebo mladí ľudia. Takéto anime často bývajú aj romantické alebo komediálne, ale môžu sa vyskytovať aj bojové anime zo školského prostredia.
Šódžo (jap.: 少女; angl. Shoujo) je druh alebo žáner mangy, teda japonského komiksu, alebo anime, teda japonského animovaného seriálu alebo filmu pre tínedžerky a staršie dievčatá. Šódžo anime alebo mangy sú zväčša melodramatické alebo romantické príbehy so ženskou protagonistkou v hlavnej úlohe.
Šónen (angl. Shounen) je druh alebo žáner mangy, teda japonského komiksu, alebo anime, teda japonského animovaného seriálu alebo filmu orientovaného pre tínedžerských a starších chlapcov. Šónen mangy alebo anime sú prevažne akčné alebo dobrodružné.
Špageta (z tal. spaghetto, mn. č. spaghetti) je cestovina tenkého a podlhovastého tvaru, zvyčajne 2 mm hrubá a 30 cm dlhá v nevarenom stave. Existuje viac druhov špagiet podľa hrúbky. Spravidla sa konzumujú špagety s hrúbkou 3 mm, existujú však aj 1 mm, tzv. cappellini (vlásočky) a aj hrubšia 5 mm. Zo špagiet sa ďalej vyvinuli ďalšie cestovinové druhy, ktoré sa konzumujú s omáčkami, aké sa používajú aj na špagety (napr. penne rigate, alebo tagliatelle). Existujú i špagety s dierkou (bucatini).
Španielska filozofia je súčasťou španielskej kultúry. Národná vetva európskej filozofie rátajúca dve tisícročia svojej histórie, počnúc stoikom Senecom. V roku 1085 bolo dobyté Toledo, v ktorom sa potom po 200 ďalších rokov prekladajú diela významných islamských učencov.
Špáradlo je pomôcka na čistenie medzizubných priestorov. Je to tenká podlhovastá tyčinka zakončená hrotom, a to buď na jednej alebo na oboch stranách. Najčastejšie je vyhotovené z dreva či z plastu, avšak v minulosti sa vyrábalo aj z kostí zvierat.
Šport (angl. Sport) je v oblasti mangy a anime druh alebo žáner. Športové anime sa najčastejšie zameriavajú na nejaký celý tím alebo len na jedného športovca a na jeho výkon. Väčšinou sú takéto anime len o jednom športe, pri čom sa vyskytuje hlavne futbal, tenis a bejzbal.
Športovo-úžitkové vozidlo (iné názvy pozri nižšie; angl. sport(s) utility vehicle, skratka SUV [esjúví]) je osobný automobil, ktorý vie prekonať náročnejšie podmienky, ktoré bežný osobný automobil nezvládne. Spája v sebe čiastočne prvky normálneho osobného automobilu a terénneho automobilu. Má zväčšenú svetlú výšku a zvládne jazdu ľahkým terénom. Spravidla sú športovo-úžitkové vozidlá vybavené náhonom všetkých kolies 4x4. Nie sú však vybavené do náročnejšieho terénu, spravidla nemajú redukovanú prevodovku a ani dostatočne tuhú konštrukciu.
Štandardná medzinárodná obchodná klasifikácia (anglicky Standard International Trade Classification , skratka SITC) je medzinárodná klasifikácia tovarov vypracovaná Štatistickým úradom OSN. Posledná revízia bola v roku 2006. Ich cieľom je usporiadanie tovarov v rámci medzinárodného obchodu. Ide o rozdelenie tovarov do rôznych skupín.
Štebot (iné názvy: švitor, švehol, ševel, džavot, zriedkavo expresívne čvirik) je jemný spevavý zvuk, ktorý vydáva časť druhov vtákov z radu vrabcotvarých (Passeriformes). Vydávať tieto zložité hlasové prejavy, pozostávajúce zo zvučných a hlasných tónov, im umožňuje spevný orgán syrinx, ktorý sa nachádza pri ústí priedušiek.
Štiepenie jadra atómu (iné názvy: štiepenie jadier atómu, štiepenie atómového jadra/atómových jadier, štiepenie jadra/jadier, delenie jadra atómu/jadier atómu, delenie atómového jadra/atómových jadier, delenie jadra/jadier, jadrové štiepenie, štiepenie) je proces delenia atómových jadier na dve časti (tzv. štiepne produkty). Môže byť samovoľný (tzv. spontánne štiepenie jadra alebo jadrový rozpad/rozpad jadra) alebo vyvolaný bombardovaním vhodnými časticami (tzv. indukované štiepenie jadra). Štiepne produkty sú obyčajne rádioaktívne.
Štruktúrny prielom je prielom, ktorým sa rieka neprelamuje cez samostatné tektonické jednotky. Sú to zúženiny, časté v priečnych dolinách alebo v dolinách smerujúcich kolmo na priebeh skalných lavíc. Štruktúrny prielom nie je riečny prielom v pravom zmysle slova.
Štúdium filozofie je zámerné, cieľavedomé a systematické získavanie vedomostí, poznatkov, schopností a zručností v oblasti filozofie ako aj vedecký výskum filozofie.
Štúdium veľkých filozofov je podmienka toho, aby sme dospeli k jasnému a pravému filozofovaniu. Pri tomto štúdiu sa jednotlivec môže cítiť akoby sa šplhal po kmeni a vetvách stromu pôvodných filozofických diel. Toto šplhanie sa podarí len vtedy, keď vychádza z nášho vnútorného popudu, znášho vlastného filozofovania, ktoré sa práve pri tomto štúdiu prebúdza.
Štvorcová veža, známa aj ako Štvorhranná veža alebo Južná veža je veža postavená v roku 1285 na príkaz Sultána Al Mansúra Kavaluna ako súčasť hradu Krak des Chevaliers. Bola postavená po obliehaní a dobytí hradu v roku 1271. Jej pôdorys je v tvare štvorca s rozmermi 17x17 m. Postavením tejto veže sa dostal Krak des Chevaliers do dnešnej podoby. Je súčasťou UNESCO (spolu s celým hradom).
Štvorpólový magnet je skupina štyroch rovnakých magnetov, ktoré navzájom zvierajú uhol 90°. Štvorpólové magnety vytvárajú magnetické pole, ktorého veľkosť rastie rýchlo s radiálnou vzdialenosťou od svojej pozdĺžnej osi. Používajú sa na zaostrovanie lúčov častíc. Okrem permanentných je možné použiť i elektromagnety.
Štvrťdolár (hovorovo quarter) je minca s nominálnou hodnotou 25 centov alebo 1/4 amerického dolára. Vyrába sa od roku 1796.
Šu alebo Šov (staroeg. šw), starogr. Sósis, je jedným z deviatich prvotných egyptských božstiev heliopoliského Devätora – kozmogonického konceptu z mesta Iunu (starogr. Heliopolis, 13. dolnoegyptský kraj). Jeho meno znamená „sucho“ alebo „Ten, ktorý zdvíha“ a je zosobnením vzduchu. Pôvodne bol Šu snáď tiež solárnym božstvom či mal aspoň spojitosť so slnkom, ale táto jeho funkcia bola potlačená na úkor iných solárnych božstiev.
Švajčiarske federálne železnice SBB-CFF-FFS (nemecky: SBB, Schweizerische Bundesbahnen; franc.: CFF, Chemins de fer fédéraux suisses; tal.: FFS, Ferrovie federali svizzere) je národná železničná spoločnosť Švajčiarska so sídlom v Berne.
Švédska koruna (svensk krona; ISO 4217 SEK) je jednotka švédskej meny od roku 1873. Jej lokálna skratka je kr a delí sa na 100 öre (singulár aj plurál). Spolu s eurom je to aj neoficiálna mena fínskej provincie Ålandy.
T-15 je ruský fúzny výskumný reaktor založený na (Rusmi objavenom) tokamak návrhu. Bol to prvý reaktor, ktorý na riadenie plazmy používal supravodivé magnety.
Tachometer je prístroj na meranie rýchlosti. Býva inštalovaný na prístrojovej alebo palubnej doske dopravného prostriedku. Jeho súčasťou býva počítadlo prejdenej vzdialenosti. Tachometer je v súčasnosti k dispozícii v analógovej aj digitálnej podobe.
Tachyglossus, po slovensky ježura, je rod z čeľade ježurovité. Jeho jediným zástupcom je ježura krátkonosá (iné názvy: ježura austrálska, ježura krátkonohá, ježura pichľavá; lat. Tachyglossus aculeatus, Tachyglossus setosus, Echidna aculeata, Myrmecophaga aculeata).
Tainovia (iné názvy: Taino, Taíno, zriedkavo Taínovia) je skupina indiánskych etník, ktoré žili na Antilách, v karibskej oblasti.
Tálium (lat. Thallium) je chemický prvok v Periodickej tabuľke prvkov, ktorý má značku Tl a protónové číslo 81. Tálium je v zemskej kôre veľmi vzácny chemický prvok. Priemerný obsah je 0,5 – 2 ppm (mg/kg). V morskej vode je jeho koncentrácia taká nízka, že ju nemožno zmerať ani najcitlivejšími analytickými technikami, pričom sa udáva, že nižšia ako 0,01 μg/l. Vo vesmíre pripadá na jeden atóm tália približne 300 miliárd atómov vodíka.
Tanier je (väčšinou) okrúhly, zväčša plochý diel jedálenského riadu, na ktorom sa servíruje jedlo na jedenie. Vyrába sa z porcelánu, skla, keramických materiálov, plastických hmôt a iných materiálov. Forma taniera je určená druhom jedla, ktoré sa v ňom podáva, pre polievky sa používajú hlboké taniere, pre hlavné jedlo taniere plytké .
Tappa-je Sejalk (-po perzsky; perzským písmom: تپه سیلک; iné prepisy: Tappa(-je) S(e)jalk, Tappe(-je) S(e)jalk, Tappa(-je) Sijalk, Tappe(-je) Sijalk; iný názov: Tepe S(e)jalk, Tepe Sijalk; anglické prepisy: Tepe Sialk, Tappa(h)(-ye) Sialk/S(e)yalk, Tappe(h)(-ye) Sialk/S(e)yalk/Siyalk) je archeologické nálezisko (dve sídliskové mohyly - telly a dve pohrebiská) asi 3 km juhozápadne od mesta Kášán v strede Iránu.
Tarhoňa (z maď. tarhonya) je cestovina pripravená z hladkej múky a vajec, ktoré sa po zamiesení strúha alebo krája nadrobno a nechá vyschnúť. Suché kúsky majú veľkosť a tvar zrniek ryže alebo obilia. Podáva sa ako príloha k mäsitým jedlám.
Tatárska omáčka je majonéza ochutená dijónskou horčicou, nadrobno nakrájanými sterilizovanými uhorkami, kaparami a cibuľou. Dochucuje sa citrónovou šťavou. Hodí sa ako príloha, resp. dochucovadlo k mnohým pokrmom, hlavne vyprážaným. Na tieto účely je vhodnejšia ako majonéza práve kvôli chuti, ktoré vzniknú kombináciou viacerých ingrediencií. Nikdy nebýva pikantná. Nikdy neobsahuje mlieko a jeho rôzne varianty ako je jogurt, kyslá smotana atď. Nikdy neobsahuje cesnak, ktorý je spolu s majonézou základom inej omáčky Aïoli. Je pomenovaná po Tatároch.
Ťažné zariadenie sa používa na spojenie ťažného a prípojného vozidla. Používa sa na osobných, úžitkových a nákladných vozidlách. Ťažné zariadenie je uchytené na kotevných bodoch vozidla (na ráme), ktoré sú na to určené. Výška a poloha spojovacej gule za vozidlom je určená normou 94/20 ES.
Tefnut (staroeg. tfnt) je jedným z deviatky prvotných božstiev (Enneady) podľa kozmogónie mesta On (Heliopolis). Jej meno znamená „vlhkosť“ alebo „vlhké vody“ (tj. dážď alebo rosu) a bola zosobnením vody a s ňou spojenej plodnosti. Jej presná úloha v kulte Enneady nie je jasná, zdá sa, že jej nebola pripisovaná veľká dôležitosť. Niekedy býva stotožňovaná s okom slnka, svojho otca, a v tejto roli zobrazovaná s leviou hlavou, čo ju pripodobňuje bohyni Sechmet.
Tegelén je (podľa obce v južnom Holandsku) najstaršie teplé obdobie štvrtohôr v severoeurópskom systéme zaľadnenia, ktoré definoval Eugène Dubois.
Tehelko alebo OC Tehelko je nákupné stredisko v Bratislave-Nové Mesto otvorené v roku 2023. Je súčasťou komplexu Národného futbalového štadióna v miestnej časti Tehelné pole.
Technologický proces je súbor technických činností určitého druhu (napr. odlievanie, zváranie, sústruženie a pod.) potrebných na zhotovenie určitého výrobku. Technologický proces je predmetom skúmania technológie.
Tektonický proces je geologický proces pri ktorom dochádza k pohybom a poruchám v zemskej kôre. Pôvod tektonických síl je vo vnútornej dynamike Zeme (tzv. endogénne procesy). Príkladom tektonických procesov sú pohyby pozdĺž zlomov alebo orogenéza. Tektonikcé procesy sú súčasťou deformačných procesov. Tieto javy sa vyznačujú tým, že sú naložené (prekrývajúce) na staršie primárne štruktúry a môžu ich čiastočne alebo aj úplne zastierať.
Teľacie mäso alebo teľacina je mäso z teliat – mladých kusov tura domáceho. Má veľmi jemnú, aj keď menej výraznú, chuť. Je to mäso chudé a ľahko stráviteľné, preto býva súčasťou detskej a diétnej stravy. Najkvalitnejšie je mäso z teliat, ktoré majú približnú hmotnosť 60 kg.
Teleso (angl. division ring) je algebraická štruktúra, na ktorej sú definované dve binárne operácie. Je rozšírením okruhu oproti ktorému navyše prináša existenciu inverzného prvku pre obe binárne operácie (okruh vyžaduje existenciu inverzného prvku len pre operáciu +).
Teleso je podľa Reného Descarta priestor. Svet telies neexistuje tak, ako sa javí našim zmyslom. Čo nám ukazujú zmysly ako kvality vecí – napr. farbu, chuť, teplotu, mäkkosť – nevyhovuje požiadavke jasnosti a zreteľnosti. Pre svet telies je príznačná rozpriestranenosť v priestore, ona je bytostným určením telesného sveta.
Teleso je v geometrii trojrozmerný ohraničený geometrický útvar. Telesami a ich zobrazením sa zaoberá vedná matematická disciplína stereometria.
Televízna veža (iné názvy: televízna a rozhlasová veža, telekomunikačná veža) je veža, ktorej primárnou úlohou je vysielanie televízneho a rozhlasového signálu. Niekedy sa používa aj na smerové vysielanie (retranslačná veža) napr. telefónneho signálu. Často sekundárne slúži aj ako vyhliadková veža s reštauráciou a pod.
Tell (iné názvy: sídlisková mohyla, tepe; miestne názvy pozri nižšie) je pahorok, ktorý vznikol viacnásobným dlhodobým osídlením na jednom mieste.
Tell Karámil (iný prepis:...Qarámil) alebo (podľa lokálnej výslovnosti) Tell Karámel (iný prepis:...Qarámel) je tell resp. archeologické nálezisko na severe Sýrie, 25 km na sever od mesta Halab a 65 km od pohoria Taurus. Stavba bola postavená asi v roku 10000 pred Kr. Pochádza z obdobia neolitu.
Telo a duša je vzťah tela a duše. Názory na tento vzťah tvoria v dejinách filozofie nerazústredné miesto toho ktorého filozofického učenia. Vzťah tela a duše sa tématizuje aj titulom psychofyzického problému.
Tempe alebo tempeh je sójový výrobok, ktorý sa vyrába skvasením celých sójových bôbov. Uvarené bôby sú naložené do kultúry Rhizopus oligosporus alebo Aspergillus oryzae a tá nimi prerastie, spojí ich a vytvorí tvrdú konzistenciu bielej farby. Kvôli týmto plesniam tempe obsahuje vitamín B12, ktorý je vo vegánskej diéte ťažké získať, pretože ako jediný je čisto živočíšneho (v podstate bakteriálneho) pôvodu a nedá sa nahradiť rastlinnými náhradami. Preto sa v jedlách tempe používa ako náhrada mäsa.
Teodícea je špecifická vetva filozofie a teológie. Je to úsilie teológov a teologizujúcich filozofov (stoikov v staroveku, gnostikov, Leibniza v novoveku) ospravedlniť Boha, pokiaľ ide o zlo, ktoré dopúšťa vo svete. V teodícei ide buď o popieranie zla alebo o interpretáciu zla ako skúšok zoslaných Bohom.
Teoretická filozofia je časť filozofie, ktorá skúma najvšeobecnejšie zásady a zákonitosti vo sfére jestvovania vecí nezávislého od praktického použitia. Teoretická filozofia obsahuje fyziku, matematiku a prvú filozofiu) čiže metafyziku.
Teoretický duch je podľa Hegela prvá forma dialektického zjednotenia duše a vedomia v rámci poslednej etapy vývinu subjektívneho ducha. Teoretický duch je predmetom skúmania psychológie, v ktorej sa ešte okrem teoretického ducha skúma praktický duch a slobodný duch.
Teoretický rozum (podľa Immanuela Kanta) je nadriadený umu, pretože buduje základ schopnosti vyvodzovať závery a hľadať nepodmienené (idey rozumu). Zatiaľ čo um sa viaže na zmyslovo dané (empirické, aposteriórne), rozumu ide o poznanie nezávislé od skúsenosti, apriórne.
Teória dezideologizácie je teória, podľa ktorej sa rozvinuté kapitalistické krajiny dostali do štádia spoločenského vývoja, v ktorom ideológia ako falošné vedomie zaniká a nastáva obdobie konca ideológie ako falošného vedomia, ktoré je v zásadnom protirečení s vedou a ktorým určitá sociálna skupina odôvodňuje svoje konanie a sociálne ciele. Ideológia bola produktom spoločnosti s nerozvinutou technológiou a s nevyriešenými ekonomickými a sociálno-politickými problémami.
Teória hieroglyfov je gnozeologická koncepcia, podľa ktorej pocity sú symboly, znaky, hieroglyfy, ktoré nemajú nič spoločné s vecami a ich vlastnosťami. Termín hieroglyf v jeho gnozeologickom význame zaviedol Georgij Valentinovič Plechanov.
Teória hospodárskeho rastu je teória zaoberajúca sa dlhodobými tendenciami vývoja ekonomiky a jeho tempami. Jej začiatky možno nájsť už v učení A. Smitha a T. R. Malthusa.
Teória ideí je jadrom Platónovho učenia, ktoré sa utvorilo ako syntéza hérakleitovského a prótagorovského názoru o premenlivosti zmyslového sveta, učenia eleatov o nemennom súcne, sokratovského hľadania pojmov, pytagorovskej náuky o číslach ako podstatách vecí a orficko-pytagorovskej predstavy o nesmrteľnosti duše a o onom svete.
Teória je súbor tvrdení o predmete výskumu, ktoré v danej etape poznania považujeme za pravdivé. Vyžaduje sa, aby nebola v rozpore so súčasnými skúsenosťami a výsledkami experimentov a bola vnútorne konzistentná. Teória je zovšeobecnením skúseností z praxe. Teória často predpovedá vlastnosti a javy, ktoré v čase formulovania teórie ešte neboli prakticky pozorované. Ak sa takéto predpovede potvrdia, je to silný dôkaz o pravdivosti teórie, ak sa nepotvrdia, tak je daná teória falzifikovaná a musí sa preformulovať, alebo musí vzniknúť úplne nová teória.
Teória miery je oblasť matematiky, ktorá sa zaoberá z najvšeobecnejších hľadísk exaktným uchopením pojmu kvantity. Základným pojmom teórie je miera, ktorá zovšeobecňuje pojmy, ako dĺžka, plocha, či objem. Teória miery je úzko spätá s teóriou integrálu (preto sa často vyskytuje aj označenie Teória miery a integrálu) a tiež s teóriou pravdepodobnosti.
Teória mysle je schopnosť uvažovať v mentalistických obrazoch druhého. U človeka sa rozvíja približne vo veku 4 rokov. Deti v tomto veku už začínajú správne odpovedať na otázku, kde bude Anna hľadať ceruzku, ak si ju odložila do hornej zásuvky, ale počas jej neprítomnosti ju Silvia preložila do spodného. Predpokladá sa, ale nepanuje v tejto otázke zhoda, že aj antropidné opice disponujú touto schopnosťou.
Teória predurčenia je učenie o predurčenosti udalostí svetových dejín, o determinovanosti života a správania človeka božou vôľou, napr. providencializmus, fatalizmus a podobne.
Teória rečových aktov je teória, podľa ktorej sa reč chápe ako súčasť správania: ľudia pri hovorení konajú, čiže niečo tvrdia, vydávajú rozkazy, vyslovujú želania, pochybnosti ap. Ich správanie regulujú isté pravidlá. Za základnú a najmenšiu jednotku rečovej komunikácie sa považuje rečový akt.
Teória reideologizácie je teória, ktorá v reakcii na teóriu deideologizácie akcentuje nevyhnutnosť zdôvodňovať sociálne hodnoty spoločnosti a teda návrat k ideológii.
Teória skúsenosti (slovenský filozof Ján Letz používa termín experienciológia) je filozofická disciplína, ktorá sa zoberá skúsenosťou. Podľa Jána Letza je súčasťou filozofie ľudského subjektu.
Teória sociálnej stratifikácie je sociologické učenie o štruktúre spoločnosti, podľa ktorého sa spoločnosť delí na sociálne vrstvy - straty. Za základ tohto delenia sa berú rozličné znaky: ekonomické, politické, biologické, rasové, náboženské a iné.
Teória stredného dosahu je sociologická teória na prechode medzi malými pracovnými hypotézami a všetko zahrňujúcimi špekuláciami, tvoriacimi istú panujúcu konceptuálnu schému alebo všeobecnými sociologickými teóriami, ktoré skúmajú spoločnosť ako celok.
Terminizmus je filozofické učenie blízke nominalizmu. Predstaviteľom terminizmu bol najmä William Occam. Podľa terministov všeobecné pojmy nemajú nijakú skutočnú realitu, ale sú iba slovami, značkami, termínmi.
Termonukleárna reakcia je jadrová syntéza, pri ktorej sú reakční partneri uzavretí v istom reakčnom objeme tak, že sa dosiahne to, že energia tepelného pohybu stačí na prekonanie elektrostatických odpudivých síl medzi nimi. Tento typ reakcií sa označuje i ako termonukleárna syntéza, termonukleárna fúzia, termojadrová reakcia, termojadrová syntéza alebo termojadrová fúzia.
Tetrakoncha alebo tetrakonchos (novogr. τετράκογχος – tetrakonchos) je osobitá forma centrálnej stavby so štyrmi apsidami usporiadanými do podoby štvorlístka v tvare gréckeho kríža. Najčastejšie sa vyskytuje v ranokresťanskej, byzantskej, gruzínskej, arménskej či predrománskej a románskej architektúre. Táto stavba slúžila ako martýrium, mauzóleum alebo aj baptistérium.
The General Theory of Employment, Interest and Money (dosl. Všeobecná teória zamestnanosti, úrokov a peňazí) je všeobecne považovaná za najdôležitejšiu knihu britského ekonóma Johna Maynarda Keynesa. Vydaná bola vo februári 1936 a dodnes sa používa veľká časť terminológie, ktorú zaviedla.
Thorova prilba (katalógové označenie NGC 2359) je emisná hmlovina v súhvezdí Veľký pes, ktorú objavil britsko-nemecký astronóm William Herschel 31. januára 1785. Má tvar bubliny s priemerom asi 30 svetelných rokov. Bublinu nafúkol energetický hviezdny vietor hviezdy zo zriedkavej skupiny Wolf-Rayetovych hviezd. Zložitejšie štruktúry v hmlovine vznikli pravdepodobne interakciou s okolitým molekulárnym mračnom. Hmlovina sa nachádza vo vzdialenosti 15 000 svetelných rokov.
Tchor svetlý (iné názvy: tchor stepný, staršie: tchor plavý; lat. Mustela eversmanii) je druh cicavca z čeľade lasicovité (Mustelidae). Obýva step a lesostep Palearktídy. Výskyt na Slovensku bol doložený na 12,3 % územia. Podľa Medzinárodnej únie na ochranu prírody a prírodných zdrojov tchor svetý patrí medzi najmenej ohrozené druhy, trend celkovej populácie je klesajúci, Európska populácia klesá od 60-tich rokov 20. storočia. Jeho početnosť závisí od dostupnosti koristi, relatívne stabilný je vo východnej Európe a v Ázii.
Tchor tmavý alebo staršie tchor obyčajný (lat. Mustela putorius, Putorius putorius) je druh z čeľade lasicovité. Je rozšírený v západnej Eurázii a v Severnej Afrike. Býva tmavohnedej farby s bledým podbruškom a čiernou masou na tvári. Jeho domestikovaný poddruh sa volá fretka domáca. Výskyt na Slovensku bol doložený na 37,6 % územia.
Tiažové zrýchlenie alebo zrýchlenie voľného pádu je zrýchlenie telies na Zemi (resp. analogicky na inom vesmírnom telese), ktoré je výslednicou gravitačného zrýchlenia a odstredivého zrýchlenia (odstredivé zrýchlenie vzniká ako dôsledok otáčania Zeme/daného vesmírneho telesa). Jednotkou tiažového zrýchlenia je m/s^2.
Tiger džungľový turanský (Panthera tigris tigris) je populácia Panthera tigris tigris. Žil v Afganistane, Iráne, Turecku, Mongolsku, Číne a v ázijskej časti Ruska. Posledné jedince boli vo voľnej prírode videné začiatkom 70. rokov 20. storočia. Neexistujú žiadne jedince v zajatí, z tohto dôvodu bol v roku 2003 označený za vyhynutého.
Tiger džungľový/pásavý/pruhovaný indočínsky alebo tiger indočínsky (lat. Panthera tigris tigris) je populácia Panthera tigris tigris, ktorá sa vyskytuje v Kambodži, Laose, Mjanmarsku a Thajsku a v minulosti aj v Číne. Časť tigrov žijúcich na malajziskom polostrove o ktorých sa predpokladalo, že sú tigre pásavé indočínske bola klasifikovaná ako nová populácia Panthera tigris tigris s tiger džungľový malajský (predtým Panthera tigris jacksoni).
Tiramisu alebo tiramisú (z tal. tirami su = "vytiahni ma hore", čo obrazne znamená "zlepši mi náladu") je známy koláč z Benátok. Pozostáva zo striedajúcich sa vrstiev piškót (lyžičkového tvaru – Savoiardi, Ladyfingers) alebo Pan di Spagna (piškótový korpus) nasiaknutých studeným espressom a z krému z mascarpone, vajcového žĺtka a snehu, ktorý sa aromatizuje rumom, niekedy aj marsalským vínom. Tiramisu sa aromatizuje aj kávou. Konečná vrstva krému sa bohato popráši kakaom a všetko sa nechá aspoň štyri hodiny poriadne vychladnúť a spojiť zároveň.
Titiovo-Bodeovo pravidlo je empirické pravidlo, ktoré platí pre planéty slnečnej sústavy až po Urán (s prípadnou výnimkou chýbajúcej planéty v mieste pásu planétok). Pre vnútorné planéty slnečnej sústavy zhruba hovorí, že vzdialenosť každej ďalšej planéty oproti tej predchádzajúcej je zhruba dvojnásobná. Niektorí astronómovia tvrdia, že platnosť tohto pravidla v slnečnej sústave je skôr náhoda, iní súdia, že je dôsledkom obmedzeného počtu stupňov voľnosti a rezonancie medzi planétami. Či podobné pravidla platia aj v extrasolárnych systémoch planét zatiaľ nikto nevie. Zaujímavé je, že toto pravidlo platí aj o vzdialenostiach veľkých satelitov Jupitera, Saturna a Urána.
Tlakový hrniec alebo Papinov hrniec (hovorovo kuchta (podľa maďarskej značky Kukta), po česky papiňák) je uzatvorená nádoba na varenie (hrniec) slúžiaci na varenie pri zvýšenom tlaku. Vyšší tlak umožňuje dosiahnutie vyššej teploty varenia, cca 120 – 140 °C (v rozpätí nadmorských výšok na území Slovenska je pri normálnom tlaku možné v otvorenom hrnci dosiahnuť teplotu varu vody približne 100 °C). Varenie pri zvýšenom tlaku a teplote umožňuje rýchlejšiu tepelnú úpravu varených potravín.
Tlmivka je cievka v tvare valca alebo prstenca určená na odfiltrovanie signálov vyšších frekvencií v elektrickom obvode, prepúšťa signály omnoho nižších frekvencií a jednosmerný prúd s malým odporom. Ak je v osi cievky uložené feromagnetické jadro, jej charakteristika je nelineárna. Bez feromagnetického jadra sa správa lineárne.
Tofu alebo tófu (jap. 豆腐 – tófu) je jedlo vyrábané zrážaním sójového mlieka pomocou solí (sadra), enzýmov alebo kyselín. Jednotlivé zrážadlá obohacujú za ich pomoci vyrobené tofu o špecifické látky. V niektorých publikáciách sa stretneme aj s variantmi názvu toufu alebo tou-fu.
Tok (angl. flow) sú v marginalistickej a neoklasickej ekonomickej teórii (ako aj v národnom účtovníctve) peniaze alebo materiálové statky v ich dynamickom poňatí (na rozdiel od stock); tok sa meria v jednotkách hodnoty alebo výrobku za jednotku času (napr. v peňažných jednotkách za rok, v metrických centoch za týždeň a pod.).
Tokamak je typ fúzneho reaktora. Slovo pochádza z ruského токамак, čo je skratka výrazu "тороидальная камера в магнитных катушках" /'tɔraidalʲnaia kamʲɛra v magnitnʌih katuʃkah/, čo v doslovnom preklade znamená toroidná komora v magnetických cievkach .
Topológia je matematická disciplína, ktorej úlohou je objasňovanie a výskum idey spojitosti. Idea spojitosti je pôvodne výsledkom intuitívneho poznania základnej vlastnosti priestoru a času, takže má fundamentálny význam pre poznanie. Topológia spolu s algebrou sa dnes považuje za všeobecný základ súčasnej matematiky.
Toroid je teleso v priestore získané rotáciou uzavretej rovinnej krivky (napr. kružnice) okolo osi ležiacej v rovine krivky a nepretínajúce krivku. V prípade rotácie kružnice ide o torus. Tvar toroidu má napríklad duša bicykla.
Tortilla de patatas (po španielsky zemiaková omeleta) je obľúbené španielske jedlo, ktoré sa môže podávať teplé alebo studené. V Španielsku sa často podáva ako predjedlo.
Torus alebo anuloid alebo kruhový prstenec je teleso (resp. len príslušná rotačná plocha) utvorené rotáciou kružnice okolo priamky, ktorá leží v rovine tejto kružnice a nepretína ju. Kružnica leží na zvislej osi x. Ide teda o geometrické teleso podobné plávaciemu kolesu. Anuloid je algebrická plocha štvrtého stupňa.
Tovarová výmena alebo výmena tovaru je výmena produktov práce v podmienkach tovarovej výroby predstavujúca ekonomickú formu pohybu spoločenského produkt prostredníctvom kúpy a predaja na trhu, uskutočňovaná ako ekvivalentná úhrada vynaloženej živej práce a zhmotnenej práce obsiahnutej v tovaroch vymieňaných medzi ekonomicky samostatnými výrobcami (na rozdiel od bezprostrednej, naturálnej výmeny).
Trabant je jedna zo značiek automobilov vyrábaných v minulosti automobilkou Sachsenring v saskom meste Zwickau. V 80. rokoch sa stal mimoriadne populárnym aj v niekdajšom Česko-Slovensku. Okrem NDR bol zvlášť rozšírený aj v Maďarsku. Odhaduje sa, že spolu sa ich vyrobilo 3,2 miliónov kusov. Auto malo neekologický, vzduchom chladený dvojtaktný dvojvalcový motor s objemom 600 cm3. Ako palivo slúžila zmes benzínu a oleja M2T. Keďže nemalo ukazovateľ stavu paliva, bola pridaná mierka (palička), ktorá po zasunutí do nádrže ukázala hladinu paliva. Priemerná spotreba bola asi 6 litrov/100 km.
Tráci alebo staršie Trákovia boli indoeurópske kmene v Trácii; obývali dnešné Rumunsko a Bulharsko, východné Srbsko, grécku a tureckú Tráciu a severozápadnú Malú Áziu. Jeden z najpočetnejších národov staroveku. V 6. storočí - 7. storočí postupne asimilovaní do nových etnických celkov.
Tradukcia je druh sprostredkovaného úsudku, v ktorom premisy i záver sú súdmi s rovnakým stupňom všeobecnosti. Traduktívnym úsudkom je analógia.
Trafikkalfabetet (slov. doslovne Dopravná abeceda) je font patriaci do rodiny písiem sans-serif, ktorý je využívaný na dopravné účely v Nórsku.
Trajektória alebo dráha je geometrická čiara v priestore, ktorú hmotný bod alebo teleso opisuje pri pohybe. Môže to byť priamka, kružnica, elipsa či akákoľvek všeobecná krivka.
Trans Europ Express Marchandises, skratka TEEM, je druh medzinárodných nákladných vlakov. Zabezpečujú vysokú kvalitu a spoľahlivosť prepravy tovaru, s prednostným záujmom na dodaní medzi členskými krajinami UIC.
Trans-Europ(-)Combinés alebo TransEuroCombi (TEC) je označenie pre druh medzinárodných nákladných vlakov. Slúžia na rýchlu prepravu intermodálnych jednotiek.
Transcendentália je transcendentálne určenie, nadzmyslová vlastnosť bytia, ktorú poznávame intuitívne a pred každou skúsenosťou. Napríklad: jednotnosť, pravdivosť, dobrota. Transcendentálie sú dokonca nad tými vlastnosťami bytia, ktorých výsledkom poznania sú kategórie.
Transcendentálna fenomenológia je fenomenológia, ktorá analyzuje úlohu transcendentálnej subjektivity v poznaní a činnosti človeka. Možná je iba po uskutočnení transcendentálnej redukcie.
Transcendentálna filozofia je pôvodne Kantova kritická filozofia, ktorej ústrednou myšlienkou je, že empirické nevyhnutne predpokladá neempirické. Podobne ako oko je podmienkou a predpokladom svojho zorného poľa a všetkého, čo sa v zornom poli nachádza, tak aj skúsenostne poznávajúci subjekt je podmienkou a predpokladom súhrnu toho, čo je mu v skúsenosti dané, teda všetkých skúsenostných predmetov alebo všetkých empirických predmetov celého nášho poznania.
Transcendentálna reflexia je pýtanie sa na podmienky možnosti sveta skúsenosti v subjekte. Transcendentálna reflexia ukazuje, že to, čo je empirické, nevyhnutne predpokladá neempirické.
Transcendentálna schéma je podľa Immanuela Kanta to tretie, čo musí byť na jednej strane rovnorodé s kategoriami, na strane druhej s javmi a čo umožňuje aplikáciu kategórií na javy; čistá (bez čohokoľvek empirického), a predsa na jednej strane intelektuálna, na druhej strane zmyslová sprostredkujúca predstava.
Transcendentálny je týkajúci sa nadzmyslovej skúsenosti, čo nie je empirický, ale apriórny predpoklad poznania, súčasť kritickej filozofie, skúmajúce nadzmyslové predpoklady poznania; zdôrazňujúci božskú dimenziu.
Transgresia je dlhodobé zvýšenie morskej hladiny, obvykle spojené so zaplavením pevniny. Je súčasťou eustatických pohybov. Moria sa najrýchlejšie rozširujú po eróziou zarovnaných a nízkych (peneplenizovaných) častiach kontinentov s nízkym sklonom (len okolo 1 - 2°). Opakom je regresia, ústup mora a rozširovanie súše.
Translokáza je typ bielkoviny, ktorá umožňuje prechod iónov alebo väčších molekúl cez membránu. Jedná sa o enzýmy a prislúcha im číslo EC 7. Niektoré translokázy sú označované ako permeázy.
Transparentná splátka je splátka hypotekárneho alebo iného úveru, pri ktorej o zmene výšky splátky nerozhoduje banka, ale zmena je priamo naviazaná na vývoj medzibankovej úrokovej sadzby.
Transsibírska magistrála, (rus. Транссибирская магистраль), skrátene Transsib (Транссиб) je najdlhšou stavbou sveta, najdlhším vlakovým spojením, najdlhšou nepretržitou železničnou traťou a hlavnou dopravnou tepnou Ruska. Má dĺžku 9 289 km z Moskvy do Vladivostoku na pobreží Tichého oceánu. Stavba sa začala v máji 1891 v blízkosti Vladivostoku na príkaz ruského cára Mikuláša II. a bola ukončená v októbri 1916 vysvätením mosta cez Amur pri Chabarovsku. Len výstavba trvala 25 rokov a neskôr spolu s celkovou elektrifikáciu bola dokončená po 74 rokoch dňa 25. decembra 2002.
Tranzistor riadený poľom s hradlovou oxidovou vrstvou (iné názvy: poľom riadený tranzistor s hradlom izolovaným oxidovou vrstvou, poľom riadený tranzistor s oxidom izolovaným hradlom, tranzistor MOSFET, skr. MOSFET alebo MOS-FET alebo MOS FET z angl. metal-oxide-semiconductor field-effect transistor) je druh tranzistora riadeného poľom (FET), ktorého hradlo realizované vrstvou kovu je oddelené od polovodiča dielektrickou vrstvou oxidu daného polovodiča.
Tratex (pôvodne GePos) je font patriaci do rodiny písiem sans-serif, ktorý je využívaný ako normové písmo pre švédske dopravné značenie. Bol vyvinutý Karlom-Gustavom Gustafsonom s dôrazom na najvyššiu zreteľnosť v cestnej doprave. Takisto obsahuje aj znaky laponského jazyka, ktoré sú využívané na dvojjazyčných dopravných značkách na severe krajiny.
Traťová trieda je parameter železničnej trate, ktorý vyjadruje povolenú hmotnosť vozňa na nápravu a hmotnosť na bežný meter dĺžky vozňa.
Tráva alebo trávnatý porast je súvislý nízky zelený neburinový porast. Môže slúžiť ako dekoračný prvok v záhradnej architektúre (okrasný trávnik), ale má aj praktické využitie, ako napr. pasienky, či športové a oddychové plochy.
Tréma (z starogr. tremein = triasť sa, tremendus = hrozný, tremor = chvenie, hrôza) je mentálna, resp, emočná dispozícia, stav nepríjemného pocitu napätia pred osobnou prezentáciou na verejnosti alebo pred podaním výkonu (skúška). V prípade ľahšej formy – po príprave a psychickej mobilizácii vnútorných síl organizmu - nepríjemné pocity miznú so zahájením činnosti; ak sa stupňujú, často znemožňujú výkon a vedú k nadmernému stresu. Trému zosilujú predchádzajúce neúspechy, negatívne poznámky a manifestovaná kritika okolia, prehnané nároky, prílišná zodpovednosť, snaha uspieť za každú cenu a iné.
Tretia kozmická rýchlosť je rýchlosť potrebná pre únik telesa z gravitačného poľa Slnka vo vzdialenosti Zeme od Slnka. Tretia kozmická rýchlosť v smere pohybu Zeme sa rovná v = 16,7 km.s−1. Prvé človekom vyrobené teleso, ktoré dosiahlo takúto rýchlosť, bola kozmická sonda Pioneer 10, ktorá dosiahla rýchlosť 16,7 km/s.
Triak (z anglického triode alternating current switch - triódový spínač striedavého prúdu) je polovodičová spínacia súčiastka, schopná viesť elektrický prúd oboma smermi. Vlastnosťami približne zodpovedá dvom antiparalelne zapojeným tyristorom, ktorých riadiace elektródy sú prepojené do jednej. Triaky sa vyrábajú pre bežné napätia v rozvodných sieťach a pre prúdy rádovo jednotiek ampérov.
Trónne meno je tretie z postupnosti piatich mien egyptských faraónov. Spája sa s označením nesu-bitej (staroeg. nswt-bjtj – „Kráľ Horného a Dolného Egypta“) a prívlastkom neb-tauej (staroeg. nb-t3wj – „Pán dvoch zemí“). Je tiež jedným z dvoch kráľovských mien vpisovaným do kartuše.
Trpasličia galaxia Drak je trpasličia galaxia eliptického typu, člen Miestnej skupiny galaxií a satelit Mliečnej cesty. Ostatné výskumy naznačujú, že by mohla obsahovať veľké množstvo tmavej hmoty. Priemer galaxie je 500 svetelných rokov.
Tsleil-Waututh alebo Burrard je indiánsky kmeň žijúci v kanadskej provincii Britská Kolumbia. Členovia tohto etnika patria do skupiny Pobrežných Sališov hovoriacich dialektom halkomelem a sú blízkymi príbuznými susedných kmeňov Squamish a Musqueam.
Tudor v užšom zmysle je staršie označenie pre typ karosérie s dvoma dverami so zatvorenou najmenej štvormiestnou karosériou s pevnou strechou.
Tuhé teleso alebo dokonale tuhé teleso je ideálne teleso z pevnej látky, ktoré pri pôsobení síl nemení svoj tvar – nedeformuje sa, ale tieto sily majú iba pohybový účinok. Považujeme ho za tzv. kontinuum = spojité prostredie, čiže neberieme do úvahy časticovú štruktúru látok.
Tuja západná (Thuja occidentalis) je vždyzelený ihličnatý strom z rodu tuja, ktorý sa prirodzene vyskytuje na severozápade USA. Do Európy bol dovezený v roku 1545. V strednej Európe je veľmi obľúbená najmä do živých plotov, napr. kultivar Thuja occidentalis brabant.
Tunelový jav alebo tunelový efekt alebo kvantové tunelovanie je fyzikálny kvantový jav známy z kvantovej mechaniky, pri ktorom častica porušuje princíp klasickej fyziky tým, že prechádza potenciálovou bariérou, ktorá je vyššia ako energia častice.
Turbulencia alebo turbulentné prúdenie je nepravidelný pohyb kvapalín alebo plynu po nepravidelných dráhach a nepravidelnou rýchlosťou.
Turkméni (zastarano: Turkmeni, Turkemani, Turkomani, Turkmani, Truchmeni, Turchmani; po turkménsky Türkmen resp. Түркмен, plurál Türkmenler resp. Түркменлер) sú turkický národ žijúci primárne v Turkménsku, Afganistane a v severovýchodnom Iráne. Hovoria v zásade po turkménsky, ale irackí Turkméni v Iraku a jörückí Turkméni v Turecku a na Balkáne hovoria po turecky. Na celom svete ich žije odhadom 6,84 milióna, z toho najväčšia časť žije v Turkménsku (3 631 000). Prevládajúcim náboženstvom je sunnitský islam.
Turnaikum (tiež používané maďarské označenie tornaikum) je tektonická jednotka Západných Karpát. V koncepciách niektorých autorov je turnaikum označované ako južné rudabányaikum. Je tvorené slabo premenenými usadenými horninami, ktoré sú vzhľadom na svoje podložie v príkrovovej pozícií. Tvorí príkrov Slovenskej skaly a turniansky príkrov. Podľa predpokladov, malo tvoriť svah Meliatského oceánu. Výskyt hornín turnaika je doložený na Slovensku v Revúckej vrchovine, Licinskej pahorkatine a Slovenskom krase, v Maďarsku v severnej časti pohoria Rudabánya najčastejšie v nadloží meliatika a v podloží silicika.
Tvar (podoba) (mystika) je prejav periférnych vibrácií, ktorého prirodzenou tendenciou je vyžarovať jemné fyzikálne náboje navonok; preto je to jav zanikajúci. Joga učí, ako možno tieto jemné náboje usmerniť do centra tvaru, čo predlžuje jeho existenciu. Pri rozvinutom mystickom zrení sa tvar ukazuje ako súdržný, avšak hmlistý celok; preto možno tvar kvalitatívne považovať za nižšiu súčasť bytia, ktoré patrí do astrálneho sveta, sveta mátoh.
Tvár druhého je podľa Emmanuela Lévinasa to, čo prelamuje jeho konštrukciu pojmovej totality (napr. pojem všetkého, skutočnosti, totality atď.), pomocou ktorej sa chce zmocniť sveta. Druhý, ktorý mu nepodlieha, ale ktorý má vždy prednosť pred ním, je pre neho zjavením nekonečna a základom každej morálky.
Tvaroh je mliečny výrobok smotanovej chuti, tuhšej konzistencie a zvyčajne bielej farby. Vzniká zrážaním mliečnej bielkoviny – kazeínu. Názvom tvaroh sa označujú všetky nezrelé syry pripravované z odstredeného kravského mlieka.
Tvarové rozlíšenie je podľa Jeana Piageta zmyslové rozlíšenie (diskriminácia) i motorická diferenciácia. Jedinec si vyberá niektorý vzťah obsiahnutý v danej situácii, na ktorú sa orientuje, t. j. dáva jej príslušný význam. I keď možnosti výberu sú počtom vzťahov v danej situácii značne obmedzené, výber sám z objektívnych vzťahov nevyplýva. Vnemová štruktúra je totiž systém vzájomne súvisiacich vzťahov. Vzťahy sú realitou nezávislou od nášho vedomia a my ich „objavujeme.“ No skôr než človek vzťahy spoznáva, žije v nich, t. j. vyrovnáva sa so svojím prostredím.
Typ hospodárstva je spôsob fungovania ekonomiky určitej krajiny, mechanizmus zabezpečenia spoločenskej výroby v súlade s potrebami obyvateľstva, súhrn foriem a nástrojov, ktorých pomocou sa riešia tri základné problémy akonómie - čo, ako a pre koho vyrábať ?
Typ je v analytickej filozofii časť (kategória) ontickej oblasti jazyka zloženej z objektov, na ktoré sa vzťahujú alebo môžu vzťahovať jeho výrazy, a to tak, že tieto objekty denotujú alebo ich nadobúdajú ako svoje hodnoty.
Tyristor je polovodičová súčiastka slúžiaca k spínaniu elektrického prúdu (najčastejšie výkonových obvodov), fungujúci ako riadený elektronický ventil.
U.S. Bank Center je mrakodrap v Milwaukee. Bol dokončený v roku 1973 na 777 East Wisconsin Avenue so 42 poschodiami a 20 výťahmi. Budovu vytvorili architekti Bruce Graham a James DeStefano zo spoločnosti Skidmore, Owings and Merrill spolu s inžinierom Fazlurom Khanom.
Účasť na vedeckom bádaní je podmienka toho, aby sa dospelo k jasnému a pravému filozofovaniu. Vedecké bádanie má dva korene: prírodné vedy a filológiu a vetví sa do neprehľadného množstva jednotlivých vedných odborov. Pomocou skúseností z vied, vedeckých metód a kritického myslenia sa dospieva k vedeckému postoju, ktorý je nevyhnutným predpokladom ozajstného filozofovania.
Učenie o piatich živloch alebo učenie o piatich prvopočiatkoch je učenie čínskej filozofie existujúce počnúc 8. stor. pred Kr. Podľa tohto učenia všetka rozmanitosť javov a vecí je vytváraná spojením piatich prvopočiatkov: vody, ohňa, kovu, dreva a Zeme.
Účinný prierez (značka: σ) je veličina charakterizujúca pravdepodobnosť, že niektorá ostreľujúca častica z nalietavajúceho zväzku bude interagovať s časticou terča. Za interakciu možno považovať napríklad klasický odraz, Coulombov rozptyl (teda rozptyl spôsobený elektrickým poľom) alebo jadrové či iné reakcie.
Údolie kráľov je údolie v Egypte, ktoré slúžilo ako pohrebisko faraónov a iných vysoko postavených osôb v období Novej ríše, od 18. po 20. dynastiu. Rozdeľuje sa na Východné údolie a Západné údolie. Vo Východnom údolí je dosiaľ nájdených 65 hrobiek a nachádzajú sa tu najvýznamnejšie hrobky. Niektoré sú prístupné pre verejnosť už od staroveku, ale zo 65 hrobiek nie sú verejnosti prístupné skoro žiadne, nakoľko na väčšine z nich pracujú reštaurátori. Prvým, tu pochovaným panovníkom bol zrejme Thutmose I., čo bolo okolo r. 1512 pred Kr. Najznámejšou hrobkou je hrobka č. 62, ktorá patrí panovníkovi Tutanchamonovi. Hrobku objavil v r. 1922 Howard Carter.
Uhlová dráha je fyzikálna veličina, ktorá udáva uhol, ktorý opíše sprievodič hmotného bodu počas svojho pohybu po kružnici. Sprievodič je spojnica hmotného bodu so stredom kružnice.
Uhlová rýchlosť je fyzikálna veličina opisujúca otáčavý pohyb telesa. Jednotkou uhlovej rýchlosti je radián za sekundu (radián je pritom bezrozmerná jednotka, uhlová rýchlosť má teda vlastne rovnaký rozmer ako napríklad frekvencia).
Uhlové zrýchlenie je derivácia vektora uhlovej rýchlosti ω podľa času, alebo druhá derivácia vektora uhlovej dráhy φ podľa času. V sústave SI má jednotku rad.s^-2. (radián za sekundu^2)
Ukazovateľ je pojem používaný v štatistike, ktorý sa vymedzuje rôzne. Najčastejšie je chápaný ako vecné vymedzenie premennej veličiny, ktorá môže nadobudnúť rôzne hodnoty pre konkrétne časové a priestorové vymedzenie. Umožňuje stanoviť vecne vymedzený ukazovateľ na rôzne vymedzený priestor a za rôzne vymedzený čas. Tu ide o možné vymedzenie hodnoty ukazovateľa, pričom sa vychádza z jeho všeobecného vymedzenia ako nástroja merania v štatistike.
Ukrajinská hrivna (iné názvy: hrivna, staršie hryvna; ukr. гривня – „hryvňa“; IPA [ˈɦrɪu̯nʲɑ]) je zákonné platidlo Ukrajiny. Jej ISO 4217 kód je UAH a označuje sa symbolom ₴.
Ultrafialová katastrofa je výsledok, získaný v oblasti klasickej fyziky, ktorý, ak by bol správny, by priraďoval vysokým frekvenciám žiarenia čierneho telesa nekonečnú energiu.
Ultrafialové žiarenie (iné názvy: ultrafialová radiácia, ultrafialové lúče, ultrafialové svetlo, UV(-)žiarenie/radiácia/lúče/svetlo, žiarenie/radiácia/lúče/svetlo UV; ako vlnenie: ultrafialové vlnenie/vlny, UV vlnenie/vlny; ako časť elektromagnetického spektra: ultrafialové spektrum, UV spektrum, ultrafialové pásmo, UV pásmo) je tok fotónov vo vlnovej dĺžke od 10 nm do 400 nm, teda kratšej ako viditeľné svetlo, ale dlhšej ako mäkké röntgenové žiarenie.
Umývanie riadu je proces čistenia použitého kuchynského a jedálenského príslušenstva. Na umývanie sa najčastejšie používa čistiace náradie, ako je špongia, vecheť, na tvrdé, zaschnuté, prípadne prihoreté znečistenie drôtenka z kovu, alebo z vlákien na báze plastov (niekedy sú využiteľné aj nechty prstov) a čistiaci chemický prípravok (detergent). Najdôležitejšou čistiacou zložkou pri umývaní riadu je voda. Pre alergikov, alebo pre ľudí s citlivou pokožkou sa odporúča pri umývaní riadu požívať gumené rukavice. Po ručnom umývaní chemickými detergentami je dobré použiť krém na ošetrenie pokožky rúk.
Unicum-zwack je maďarský bylinný likér, alkoholický nápoj, ktorý sa zaraďuje medzi korenené bittery. Má horkú chuť, získanú zo 40 liečivých rastlín. Vyrába sa výlučne z prírodných látok. Zreje niekoľko mesiacov v dubových sudoch a obsahuje 40 percent alkoholu.
Unitárny priestor (tiež priestor so skalárnym súčinom, predhilbertovský priestor alebo nesprávne euklidovský priestor) je lineárny priestor, na ktorom je definovaný skalárny súčin (v cudzích jazykoch nazývaný aj vnútorný súčin). Pomocou skalárneho súčinu sa na priestore dajú rozumne definovať geometrické pojmy uhol a vzdialenosť, čím na priestore vzniká dodatočná geometrická štruktúra. Pomenovanie predhilbertovský priestor poukazuje na skutočnosť, že ľubovolné jeho zúplnenie je Hilbertov priestor.
United States Mint je mincovňa, ktorá primárne razí obehové mince pre USA. Hlavná prevádzka je v meste Philadelphia v štáte Pensylvánia a ostatné prevádzky sú v mestách Denver v štáte Colorado, San Francisco v štáte Kalifornia a West Point v štáte New York.
Universal grotesk je font patriaci do rodiny písiem sans-serif, ktorý bol v minulosti využívaný ako normové písmo pre slovenské dopravné značenie aj na reklamné či obchodné účely - na potlač balení potravín, nadpisy novinových článkov alebo na nadpisové písmená propisot.
Úplný metrický priestor je v matematike metrický priestor, v ktorom každá cauchyovská postupnosť (v príslušnej metrike) konverguje. Ak je metrický priestor kompaktný, je aj úplný.
Ur je názov prvého známeho kontinentu, ktorý sa sformoval pravdepodobne pred 3 miliardami rokov v eóne archaikum. Asi pred 1 miliardou rokov sa spojil s ďalšími dvoma kontinentmi Nenou a Atlantikou do veľkého kontinentu Rodinia.
Ústredné kúrenie alebo ústredné vykurovanie je vykurovací systém, v ktorom sa teplo na vykurovanie viacerých miestností či viacerých domov vyrába na jednom mieste a teplonosnou látkou (voda, para, vzduch) sa privádza do jednotlivých miestností.
Úteková vzdialenosť je vzdialenosť, po prekročení ktorej sa zviera dá na útek, ak sa k nemu priblíži človek alebo dravec.
Utilitarizmus- prelom 19.str.- je etická teória, ktorá pokladá za úplné kritérium mravnosti konania jeho užitočnosť. Zakladateľ utilitarizmu Bentham vymedzil jeho základný princíp ako zabezpečenie čo najväčšieho šťastia pre čo najväčší počet ľudí uspokojením ich osobných záujmov. Mravnosť statku možno matematicky vyčísliť ako bilanciu blaha a utrpenia, ktoré sú dôsledkom konania. J. S. Mill zaviedol do utilitarizmu princíp kvalitatívneho hodnotenia blaha, požiadavku uprednostňovať duševný pôžitok pred telesným.
Utopenec (v Česku sa v množnom čísle vyskytuje životná podoba utopenci častejšie než neživotná utopence, v jednotnom zásadne životná: „měl jsem jednoho utopence“) je obľúbený český pokrm studenej kuchyne, často podávaný v krčmách k pivu: špekáčky s cibuľou v sladkokyslom náleve.
Utópia (z gréckeho οὐ – nie a τόπος – miesto, teda "nejestvujúce miesto") je významový útvar pozostávajúci zo súboru predstáv o budúcich ideálnych stavoch spolužitia ľudí. Pojednáva o ideálnom usporiadaní spoločnosti – spomínané spolužitie ľudí napr. Pravzorom všetkých utópií je Platónovo dielo „Štát“, ktorým sa inšpiroval i Augustín z Hippa pri písaní svojho Božieho štátu (De Civitate Dei).
Úval je tvar georeliéfu, výrazná zníženina vytvorená najčastejšie tektonickými pohybmi. Úval je obvykle pretiahnutého tvaru, na jednom alebo oboch koncoch otvorený. Má široké dno a malú výškovú členitosť, nepresahujúcu 75 m.
Úvalinová dolina je široká dolina tvaru písmena "U". Šírka doliny dosahuje niekoľko km a hĺbka len zriedkavo prekročí 100 m.
Uzavretá sústava je opak otvorenej sústavy a izolovanej sústavy, teda fyzikálna sústava, ktorá si so svojím okolím (t. j. s fyzikálnymi objektmi mimo sústavy) síce vymieňa energiu, ale nevymieňa hmotu (napríklad častice).
Vačica čiernoramenná (lat. Caluromysiops irrupta) je vačica, ktorá pochádza z Južnej Ameriky. Bola nájdená v Amazonskom pralese v Bolívii, Brazílii, Kolumbii a Peru.
Vačka je súčiastka alebo časť súčiastky (napríklad vačkového hriadeľa) charakterizovaná svojim všeobecným tvarom - jednotlivé body povrchu vačky majú rôznu vzdialenosť od osi otáčania. Je to teda kotúč, ktorého obvod je časťou kružnice s vybraním alebo s výstupkom.
Vačkový hriadeľ je hriadeľ, na ktorom sú vytvorené vačky. Je to základná súčasť vačkového mechanizmu, používaného na transformáciu rotačného pohybu na priamočiary vratný. Rotačný pohyb vykonáva hriadeľ, priamočiary vratný povrch vačky snímaný v ľubovoľnej pevnej rovine prechádzajúcej osou otáčania hriadeľa.
Vakokrt pieskový (iné názvy: krtovec pieskový, krtovec slepý; lat. Notoryctes typhlops) je druh z čeľade vakokrtovité. Ľahko ho spoznať podľa tvaru tela podobného krtkovi, podľa zlatožltej farby a chýbajúcich očí. V tom sa nápadne podobá juhoafrickému zlatokrtkovi.
Vakomyš červenouchá (lat. Pseudantechinus macdonnellensis) je druh z čeľade kunovcovité. Je obyvateľom západnej a centrálnej Austrálie.
Vakomyš hrubochvostá (lat. Sminthopsis crassicaudata) je druh z čeľade kunovcovité. K jej typickým znakom patrí zosilnený chvost a pomerne veľké uši.
Vakomyš mulgara (Dasycercus cristicauda) je mäsožravý vačkovec z Austrálie. Žije v púšti a tvarom pripomína vakomyš kowari.
Vakomyš wongai (lat. Ningaui ridei) je malý mäsožravý vačkovec, ktorý žije v Austrálii. Bol opísaný v roku 1983 a objavil ho austrálsky biológ Mike Archer.
Vákuum alebo vzduchoprázdno je ideálne prázdne prostredie (bez látkovej formy hmoty) alebo reálne prostredie, v ktorom je tlak plynu nižší ako atmosférický tlak.
Valenčná vrstva atómu je posledná vrstva elektrónového obalu atómu. Je najviac vzdialená od jadra. Elektróny na tejto vrstve sa nazývajú tiež valenčné. Valenčná vrstva sa zúčastňuje chemickej reakcie.
Varené víno je teplý nápoj vyrábaný typicky z červeného vína a byliniek. V minulosti sa týmto spôsobom „napravovalo“ nekvalitné víno.[chýba zdroj]
Vari čiernobiely alebo lemur čiernobiely (lat. Varecia variegata v užšom zmysle) je druh primáta z rodu Varecia z čeľade lemurovité (Lemuridae). Spomínaný rod Varecia (po slovensky vari alebo lemur) v starších textoch (do 60./70. rokov 20. storočia) neexistoval (bol vytvorený v roku 1962) a považoval sa za súčasť rodu Lemur (po slovensky lemur).
Varieta je v matematike topologický priestor lokálne homeomorfný n-rozmernému euklidovskému priestoru. Lokálne homeomorfný znamená, že každý bod variety má okolie homeomorfné s n-rozmerným euklidovským priestorom. Dimenzia n tohto euklidovského priestoru sa nazýva dimenziou variety. Priamka alebo kružnica sú teda jednorozmerné variety, rovina alebo povrch gule sú dvojrozmerné variety, atď. Variety sú kľúčovým pojmom v topológii a diferenciálnej geometrii.
Vartovka je druh strážnej veže, súčasť opevnenia miest, u nás stavaný najmä počas tureckých nájazdov na Uhorsko. Pôvodne stála vartovka vo väčšine väčších miest, dodnes sa ich však zachovalo len málo, ako napríklad vartovka v Krupine, slúžiaca dnes ako rozhľadňa.
Vatikánska apoštolská knižnica (lat. Bibliotheca Apostolica Vaticana) je knižnica vo Vatikáne, jedna z popredných knižníc sveta. Vo svojich zbierkach opatruje 75 000 rukopisov, 8 500 inkunábulí a 1 600 000 kníh.
Večernica hvízdavá (iné názvy: netopier hvízdavý, večernica malá; lat. Pipistrellus pipistrellus) je druh z čeľade netopierovité. Podľa Medzinárodnej únie na ochranu prírody a prírodných zdrojov večernica hvízdavá patrí medzi najmenej ohrozené druhy, stav celkovej populácie je stabilný, je to jeden z najbežnejších druhov netopierov. Letné kolónie samíc s mláďatami majú zvyčajne 25 – 50, najväčšie až 200 jedincov. Môže zimovať jednotlivo alebo v malých skupinách ale boli zistené aj obrovské zoskupenia, napríklad až 45 000 v jaskyniach Slovenska a Rumunska.
Večernica Leachova (iné názvy: večernica pískavá, netopier pískavý lat. Pipistrellus pygmaeus) je malý druh netopiera, ktorý bol až v roku 1999 oddelený od netopiera hvízdavého (Pipistrellus pipistrellus). Druhy boli rozdelené pretože používajú rozdielne echolokačné volania. Podľa Medzinárodnej únie na ochranu prírody a prírodných zdrojov večernica Leachova patrí medzi najmenej ohrozené druhy, trend celkovej populácie nie je známy. V porovnaní s netopierom hvízdavým nedosahuje takú početnosť, kolónie však vytvára väčšie, okolo 250 jedincov, príležitostne až 3000. Nie je zistené ako hibernuje, či v skupinách a v akých veľkých.
Vedecký relativizmus je forma relativizmu, podľa ktorej vo vedách pravda nie je definitívna; rozumom si postupne vytvárame pochopiteľnú konštrukciu sveta, neustále uvádzanú do pochybnosti.
Vegánstvo je spôsob života, ktorého snahou je v čo najväčšej a najpraktikovateľnejšej miere vylúčiť všetky formy vykorisťovania a krutosti páchanej na zvieratách kvôli jedlu, oblečeniu alebo akémukoľvek inému účelu. Tento pojem zaviedli v roku 1953 zakladatelia britskej The Vegan Society.
Vechovstvo je nábožensko-filozofický prúd ruskej filozofie, ktorý sa sformoval v období stolypinskej reakcie a vyústil do programového zborníka Vechi (1909). Stavalo na obrane osobnosti prostredníctvom duchovného oslobodenia.
Veľká sfinga (písané aj Veľká Sfinga) alebo Sfinga je najznámejšia egyptská pamiatka. Nachádza sa v Gíze v blízkosti troch známych pyramíd.
Veserkafov slnečný chrám je jeden zo šiestich doložených staroegyptských slnečných chrámov na pyramídovom poli pri dnešnom Abú Síre v Egypte. V súčasnosti je známy okrem neho ešte Niuserreho slnečný chrám. Jeho pozostatky ležia blízko kráľovských pyramíd, s ktorými bol spätý kultom aj prevádzkou nekropoly.
Veverica obyčajná (iné názvy: veverica stromová, veverica hrdzavá, nepresne: veverička obyčajná; lat. Sciurus vulgaris), je cicavec z čeľade vevericovité. Obýva celú Palearktídu. Výskyt na Slovensku bol doložený na 73,1 % územia, chýba len v bezlesných oblastiach a v mäkkých lužných lesoch. Je dobre prispôsobená životu na stromoch.
Viackoľajná trať je železničná trať, ktorá má dve alebo viac koľají. Železničné trate môžu byť jednokoľajné, dvojkoľajné, alebo niekedy aj viackoľajné.
Viacúčelové vozidlo (v angličtine: multi-purpose vehicle skrátene MPV), v Severnej Amerike označované ako minivan je vozidlo podobné dodávke (vanu), je však určené na prevážanie osôb. Viacúčelové vozidlá sú spravidla vyššie ako sedan, hatchback alebo kombi, sú navrhnuté tak, aby cestujúcim poskytovali maximálny priestor a pohodlie.
Videorekordér (iné názvy: magnetoskop, videomagnetofón, videomagnetoskop, video) je prístroj, ktorý slúži na záznam televízneho vysielania alebo na vytváranie kópií iného už spracovaného videosignálu na magnetickú pásku vo forme videokazety. Odlišuje sa od kamier a videokamier, ktoré slúžia na prvotný záznam videosignálu okolitého sveta. Videosignál sa na magnetickú pásku zaznamenáva podobne ako audiosignál na audiokazetu.
Vidiek (obyvateľ vidieka je vidiečan) je obývaný priestor mimo mestského osídlenia charakterizovaný nižšou hustotou zaľudnenia, tradične zameraný na poľnohospodárstvo a tiež iným spôsobom života, väčšinou prepojeným s prírodou a inou sociálnou štruktúrou - odlišnou od mesta.
Vinobranie (iné názvy: oberačka hrozna, oberačka) je (hlavný) zber hrozna (plodu viniča hroznorodého), spravidla zakončený slávnosťou, a príslušné obdobie roka.
Vinohrad alebo vinica je súvislý plošný celok na pestovanie viniča hroznorodého. Počet krov viniča sa pohybuje v rozmedzí 4000-10 000/ha.
Vinohradníctvo alebo zriedkavo vitikultúra je poľnohospodárske odvetvie zaoberajúce sa pestovaním viniča hroznorodého. Novšie sa ako vinohradníctvo označuje aj prevádzka (podnik) zaoberajúca sa pestovaním viniča hroznorodého.
Viskozita alebo väzkosť je fyzikálna veličina, miera odporu tekutiny deformovať sa pod vplyvom šmykových (tangenciálnych) napätí. Prejavuje sa vnútorným trením.
Visutý most je typ mosta, ktorého konštrukčný systém je založený na voľne visiacom lane s pevne zaistenými nehybnými koncami. Hlavný nosný systém visutých mostov musia vždy tvoriť materiály odolávajúce ťahovým napätiam, ktoré sú pri týchto mostoch dominantné. Vo všeobecnosti existujú dve základné skupiny visutých mostov, a to jednoduchý visutý most a visutý most so zavesenou mostovkou.
Vlakové zabezpečovacie zariadenie alebo vlakový zabezpečovač je technické zariadenie používané na železnici na niektorých tratiach. Prenáša návestne znaky na hnacie vozidlo, na základe ktorých kontroluje rušňovodiča, či dodržiava limitné parametre jazdy vlaku. V prípade ich porušenia (prekročenie rýchlosti či nereagovanie na návesť STOJ) vlak samočinne zastaví.
Vložený vozeň je železničný osobný vozeň, ktorý je zaradený v ucelených motorových alebo elektrických jednotkách. V bežnej prevádzke je vložený vozeň zaradený vnútri jednotky, tj. nie je prvým ani posledným vozňom súpravy.
Vnútorná energia (značka U) je pojem z prvého termodynamického zákona. Vnútorná energia je energia, ktorá vyjadruje obsah energie „viazanej“ v látke. Jej absolútna hodnota nie je známa, pri chemických energetických bilanciách sa prihliada iba na jej zmenu pri reakcii (∆ U).
Vnútorné trenie je trenie vznikajúce vo vnútri tekutín kvôli vzájomnému silovému pôsobeniu medzi časticami pri ich prúdení.
Vnútrohorská panva, tiež protektonická panva, vnutorná kotlina, je panva vnútri horskej sústavy, ktorá vznikla poklesmi obmedzujúcimi jednotlivé bloky vyzdvihovanej horskej sústavy po doznení hlavnych orogenetických fáz.
Vodič tretej triedy je každá látka v plazmatickom skupenstve, v ktorej je elektrický prúd vedený aj voľnými elektrónmi, aj iónmi. Dôsledkom prenosu náboja vodičom tretej triedy sú blesky a elektromagnetické javy spojené s plazmatickými ejekciami zo Slnka.
Vodný kameň je vyzrážaný povlak uhličitanu vápenatého, na stenách nádob alebo potrubí, ktorými je vedená alebo predovšetkým zahrievaná a potom ochladzovaná tvrdá voda, ktorej teplota je nižšia ako 100 °C. Základnou zložkou vodného kameňa je zvyčajne uhličitan vápenatý. Tvorba vodného kameňa je spôsobená zmenou rovnováhy medzi iónmi kyseliny uhličitej a hydroxidu vápenatého pri zmene teploty a ich vylúčením z vody.
Voltairianizmus (podľa Voltaira) je označenie ideovo-politických prúdov a náboženskej slobodomyseľnosti v druhej polovici 18. stor. a začiatkom 19. stor. odvolávajúce sa na Voltairovo učenie.
Vombat dlhouchý (lat. Lasiorhinus latifrons) je jedným z troch známych druhov vombatov. Tento druh je stavaný a má kratšie nohy ako vombat medveďovitý. Žije v kolóniách, skupiny pozostávajú z 5 - 10 jedincov. Vyskytuje sa v Južnej Austrálii.
Vretenica útočná (lat. Bitis arietans, (Merrem, 1820)) je pravdepodobne najrozšírenejší jedovatý had Afriky, obýva južné Maroko, Sudán a stepné oblasti takmer v celej Afrike. Obýva všetky prostredia okrem dažďových pralesov a púští. Dorastá do priemernej dĺžky 1 m.
Vrchná krieda alebo mladšia krieda je epocha kriedy, ktorá predstavuje záverečné obdobie druhohôr. Podľa súčasného členenia sa za jej začiatok považuje cenoman (pred asi 100,5 miliónmi rokov) a za jej koniec mástricht (pred 66 miliónmi rokov).
Vrodená idea je idea, ktorá je vlastná ľudskej mysli od počiatku a nezávislá od skúsenosti. Medzi vrodené idey zaraďujú matematické a logické axiómy, východiskové filozofické princípy a i. Zakladateľom učenia o vrodených ideách je Platón.
Vrt je všeobecný termín pre akúkoľvek dlhú šachtu vyhĺbenú do pôdy, ľadu alebo podložnej horniny v horizontálnom alebo vertikálnom smere. Vrty môžu byť vyhĺbené pre najrôznejšie účely, ako je získavanie vody a ďalších tekutín (napr. ropy), alebo plynných látok, napr. zemného plynu. Vrty sú tiež používané pri geotechnickom a geologickom prieskume, vyhľadávaní ložísk nerastných surovín, alebo ako podporné zariadenia pri stavbách v oblastiach s vysokou hladinou podzemnej vody. Vrtmi sa tak často získavajú in situ vzorky vody, pôdy, alebo vrtné jadrá hornín, ktoré sú potrebné pre ďalší laboratórny výskum. Niektoré vrty sú využívané na vháňanie vody do zvodnených vrstiev v oblastiach s vyšším geotermickým gradientom. Tu dochádza k ohrevu vody, ktorá tak môže byť pri správnom využití nevyčerpateľným zdrojom geotermálnej energie. Vrty sú často využívané ako studne, kedy je vo vyhĺbenej šachte inštalovaná vertikálna rúrka a výstuž, ktorá zabraňuje zrúteniu jeho stien. Výstuž môže byť perforovaná a slúžiť ako filter zachytávajúci piesok a ďalšie sedimenty.
Vŕtanie je technický termín pre priemer otvoru valca piestového stroja s piestami vykonávajúcimi priamočiary vratný pohyb. Väčšina takýchto strojov má kruhový priečny prierez valca, ktorý sa vyrába vŕtaním - odtiaľ pochádza názov. Vŕtanie sa označuje symbolom D, podobne ako priemer a udáva sa najčastejšie v milimetroch.
Vrtné jadro je teleso valcovitého tvaru, tvorené vzorkou horniny, získané z geologického vrtu. Získava sa vŕtaním „na jadro“ sústavou vrtných tyčí s karbidovou alebo častejšie diamantovou korunkou do rôznych hĺbok zemskej kôry. Priemer jadra sa zmenšuje s narastajúcou hĺbkou vrtu (napr. 0,0 m hĺbka: 117,0 - 95,5 - 76,0 - 58,0 mm: 850,0 m hĺbka). V súčasnosti je preferovaný systém vŕtania „Wire-line“, pri ktorom k získaniu jadra nie je potrebné celú sústavu oceľových tyčí vyťahovať, vytiahne sa len jadrovnica s jadrom. Geologické vrtné jadro by pre dostatočnú interpretáciu malo byť celistvé, neporušené, uložené do drevených alebo plastových debničiek s pozdĺžnymi priečinkami o celkovej dĺžke 3 m.
Všeobecne platná rovnica alebo identická rovnica je rovnica, ktorá je pravdivým výrokom po dosadení ktoréhokoľvek prvku oboru definície, teda má vždy riešenie (napr. x + y = y + x).
Výhybka je zariadenie na železničnom zvršku, ktoré rozvetvuje koľaj a umožňuje bez prerušenia jazdy koľajovému vozidlu prechod z jednej koľaje na druhú.
Východokaribský dolár (kód: XCD, symbol EC$) je oficiálnou menou ôsmich členských krajín Východokaribskej centrálnej banky. Tieto krajiny sa bežne označujú ako členovia Východokaribskej menovej únie (ECCU). Východokaribský dolár je od roku 1976 viazaný na americký dolár v kurze 2,70 XCD ku 1,00 USD.
Výkoľajka je železničné zabezpečovacie zariadenie, slúži k zastaveniu nežiaduceho pohybu koľajových vozidiel, ak zlyhajú štandardné prostriedky.
Výmenný vzťah je vzťah medzi ľuďmi ako jednotlivcami, skupinami, kolektívmi a pod., ktorý vzniká v procese výmeny činností a produktov práce, t. j. v tej fáze spoločenského reprodukčného procesu, ktorá vystupuje medzi rozdeľovaním a spotrebou.
Vypočítateľná funkcia je funkcia, pre ktorú existuje algoritmus, ktorý pre argument z definičného oboru funkcie vyprodukuje príslušný obraz po konečnom počte krokov.
Výšková budova je vysoká budova alebo stavba. Výškové budovy väčšinou slúžia ako obytné budovy alebo ako kancelárske priestory (alebo kombinujú oboje a stávajú sa polyfunkčnými budovami).
Výškové fotografovanie alebo výšková fotografia (angl. elevated photography, low-level aerial photography) je fotografovanie uskutočňované z teleskopického stožiara (pole aerial photography), zdvižnej plošiny, šarkana a pod., teda zo vzduchu, ale s pomocou zariadenia zdvíhajúceho od zeme a so zemou spojeného.
Vývin myslenia je vzchádzanie alebo utváranie sa jedných stavov alebo foriem myslenia z druhých. O vývine myslenia sa uvažuje tak z ontogenetického, ako aj z fylogenetického hľadiska. Vývin myslenia je predmetom dejín myslenia.
Vývoj v špirále je vývoj prebiehajúci tak, že sa v procese pretvárania javu uskutočňuje zdanlivý návrat k starému, opakujú sa niektoré črty a osobitosti nižších stupňov na vyššom stupni.
Vzduch je názov zmesi plynov v atmosfére Zeme. Stlačený vzduch v tlakových nádobách sa používa ako dýchací plyn. Čistý vzduch je rovnorodá zmes. Zem obklopuje asi 100 kilometrov vysoká vrstva vzduchu. Prírodný vzduch (z atmosféry) obsahuje takmer vždy aj vodné pary. Nazýva sa preto aj vlhký vzduch. Množstvo vodnej pary vo vzduchu určuje vlhkosť vzduchu. Vzduch ktorý neobsahuje žiadnu vodnú paru sa nazýva suchý vzduch, toto môže byť napríklad technicky pripravený vzduch.
Vzťah neurčitosti je vzťah medzi neurčitosťou polohy mikročastice a neurčitosťou hybnosti mikročastice, pričom platí, že čím je menšia prvá, tým väčšia je druhá a naopak. Vzťah neurčitosti platí aj pokiaľ ide o určenia časového momentu a energie častíc.
Walkman je značka volkmenov od spoločnosti Sony, ktorá neskôr zovšeobecnela ako všeobecný názov pre osobné kazetové prehrávače (volkmeny).
Was je egyptský hieroglyf znamenajúci silu. Býva spájaný s hieroglyfmi džed (zdravie, stabilita) a anch (život). Objavuje sa ako typ palice, ktorú držia bohovia, faraóni alebo mocní úradníci.
Wasabi (botanicky Wasabia japonica, niekedy aj Eutrema japonica) je japonský zelený chren, veľmi ostrý. Ostrosť pochádza z obsahu izotiokyanátov, je horčicového typu, dráždi viac dýchacie cesty ako jazyk. Používa sa ako prísada v japonskej kuchyni. Na trh sa dostáva v podobe pasty alebo prášku, avšak väčšina komerčných výrobkov obsahuje iba náhrady (chren, horčičné semeno a prírodné zelené farbivo), pravé wasabi je v Japonsku známe ako hon-wasabi. Tvorí jednu z najbežnejších ingrediencií japonského jedla suši, ku ktorému sa servíruje so sójovou omáčkou a pred namáčaním sa s ňou zmiešava na zjemnenie ostrosti, čo však niektorí labužníci považujú za znehodnotenie jeho chuti. V styku so vzduchom stráca na sile, pri úprave suši sa preto vrství medzi ryžu a rybu.
Whisky alebo viska (po anglicky whisky alebo whiskey) je alkoholický nápoj destilovaný z obilnín, zrejúci v drevených sudoch (najčastejšie dubových). Chuť whisky ovplyvňuje niekoľko hlavných faktorov, ako je zloženie, resp. množstvo pridaných obilnín (používajú sa suroviny ako jačmeň, sladový jačmeň, raž, sladový raž, pšenica a kukurica) a doba ležania (zvyčajne od 3 cez 12 až po 15 rokov).
Wien Hauptbahnhof (doslova Viedeň hlavná stanica) je železničná stanica v hlavnom meste Rakúska Viedni. Prvé vlaky ňou prešli začiatkom augusta 2012, pre verejnosť bola čiastočne otvorená 9. decembra 2012, slávnostné otvorenie prebehlo v októbri 2014 a do plnej prevádzky prešla v decembri 2015.
WIG (poľ. Warszawski Indeks Giełdowy) je najstarší burzový index varšavskej burzy cenných papierov, prvýkrát zavedený 16. apríla 1991. Obsahuje 273 spoločností (11. júna 2007).
Wyozín je modifikovaný nukleozid vznikajúci z guanozínu. Spolu s jeho derivátmi sa nachádza výhradne v transferovej RNA fenylalanínu, na pozícii 37, kde stabilizuje interakciu medzi kodónom a antikodónom počas proteosyntézy. Bežne sa nachádza u eukaryotov a archeónov, neskôr bol objavený i u mitochondrií, ale stále nebol pozorovaný v baktériách. U eukaryotov i archeónov je syntetizovaný rozličnými dráhami.
Youngov pokus alebo dvojštrbinový experiment (z angl. double slit experiment) je experiment publikovaný v roku 1803 fyzikom Thomasom Youngom pod názvom Experiments and Calculations Relative to Physical Optics, ktorým potvrdil, že svetlo je vlnenie.
Zabiehavosť je schopnosť kovov a zliatín vyplniť zlievárenskú formu. Hodnota zabiehavosti sa stanovuje experimentálne. Podstata tejto technologickej skúšky spočíva v tom, že tavenina preteká špirálovitým, alebo priamym kanálom s určitou veľkosťou a tvarom prierezu. Kanál môze mať izbovú alebo technologickú teplotu. Dĺžka vyplneného kanála vymedzená tuhnutím taveniny je kvantitatívnou mierou zabiehavosti.
Záhrada je relatívne menšie ohradené územie určené na pestovanie úžitkových a/alebo okrasných rastlín, spravidla umiestnené pri dome alebo skupine domov. Iný význam má slovo v spojení zoologická záhrada.
Záhradná architektúra alebo krajinná architektúra (v užšom zmysle) je odbor architektúry, ktorý sa zaoberá všetkými súčasťami záhrady (priestor stavby), vytvára na danom území ideálny obraz prírody podmienený architektonickým názorom doby a spoločenskou funkciou.
Záhradníctvo je odvetvie poľnohospodárskej výroby zamerané na pestovanie ovocia, zeleniny a okrasných rastlín, najmä kvetín.
Záhrebská katedrála (chorv. katedrala Uznesenja blažene Djevice Marije i svetih Stjepana i Ladislava alebo skrátene Zagrebačka katedrala) je rímskokatolícky kostol a katedrála Záhrebskej arcidiecézy a zároveň najznámejšia a najväčšia chorvátska kultúrno-historická pamiatka.
Zachovávajúca sa veličina je fyzikálna veličina, ktorá sa v izolovanej sústave časom nemení pri akejkoľvek zmene stavu sústavy v priebehu času (čiže sa nemení počas priebehu fyzikálneho procesu).
Základ alebo fundus je určenie podstaty predmetu vo vzťahu k jeho zjavnému bytiu, pričom zjavné bytie predmetu vystupuje ako to, čo sa týmto základom kladie; jav, ktorý vystupuje ako nevyhnutná podmienka, predpoklad existencie nejakého iného javu a vysvetľuje ho. Základ je substanciálna príčina. Základ kladie zjavné bytie. Základ je podstata existujúca vo vnútri predmetu. Základ je jednou z určeností.
Základná atribučná chyba (niekedy tiež pasca chybnej atribúcie, angl. Fundamental attribution error) je tendencia k nadhodnoteniu významu dispozičných faktorov vzhľadom k situačným vplyvom. Napríklad konanie iných je pripisované viac ich povahovým vlastnostiam, ako konkrétnej situácii alebo náhode. Naopak vlastné zlyhanie pripisujeme situačným faktorom, ale vlastný úspech interným činiteľom (výnimočnosť, dokonalosť), na úspechu iných majú podľa nás väčší podiel vonkajšie podmienky.
Zákon algebrickej štruktúry (staršie zákon algebraickej štruktúry) je axióma algebrickej štruktúry - podmienka pre operácie tvoriaca vlastnosť, podľa ktorej sa triedia algebrické štruktúry, napr. asociatívny zákon.
Zákon ekonómie času alebo zákon úspory času alebo zákon hospodárnosti je (v marxizme) všeobecný ekonomický zákon, podľa ktorého je nevyhnutné dosahovať maximum výsledku pri minime nákladov spoločenskej práce, ak sa má spoločnosť priaznivo vyvíjať, t. j. čo najúspornejšie využívať všetky potenciálne výrobné sily spoločnosti v súlade so zásadou racionálneho hospodárenia; všetky úspory v spoločenskej výrobe, t. j. úspory zhmotnenej a živej práce možno previesť na úsporu pracovného času.
Zákon hodnoty je (v marxizme) ekonomický zákon spoločný všetkým spoločensko-ekonomickým formáciám s tovarovou výrobou, podľa ktorého sa výroba a výmena tovarov uskutočňuje na základe množstva spoločensky nutnej práce vynaloženej na ich výrobu.
Zámok je buď väčšia starostlivo architektonicky riešená stavba, ktorá bola kedysi šľachtickým alebo panovníckym sídlom, alebo podľa inej definície synonymum slova hrad na Slovensku v novovekých kontextoch. Presnejšie definície sa rôznia - pozri nižšie.
Závit je technický prvok strojných súčiastok, ktorého tvar je definovaný závitovou plochou. Plocha vzniká navinutím profilu na valec pozdĺž skrutkovice pri definovanom stúpaní.
Zážitok odporu je predreflexívne stretnutie subjektu s vonkajším svetom. Pojem zážitku odporu zaviedol Wilhelm Christian Ludwig Dilthey, avšak pojem siaha svojim pôvodom až k Destutt de Tracymu.
Zdanlivý prielom je priraďovaný k riečnym prielomom a je to časť doliny prielomového charakteru, ktorá bola vytvorená vypreparovaním priekopovej prepadliny v oblasti s kryhovou stavbou.
Zdroj je vo filozofii hlavný, pôvodný prameň niečoho; pôvod, základ. Jedna z najstarších tematizácií zdroja v európskej filozofii vyústila do témy arché alebo princípu.
Zdvojnásobovanie je metóda (algoritmus) používaná k výpočtu súčinu dvoch činiteľov. Táto metóda umožňovala v dobe pred objavením základných aritmetických algoritmov nahradiť operáciu násobenia operáciami sčítavania.
Zebra Grévyho (iné názvy: zebra bielobruchá, prvozebra Grévyho; lat. Equus grevyi) je najväčší druh zebry. Jej výška v kohútiku sa pohybuje medzi 140 – 160 cm. Dĺžka tela je okolo 240 – 300 cm a môže dosahovať hmotnosť okolo 400 kg. Nápadné je jej čiernohnedé až čierne pruhovanie, ktoré je zreteľné až po kopytá. Má veľké zaoblené uši, ktoré pripomínajú oslie uši. Rovnako aj hlas týchto zebier je podobný viac osliemu híkaniu ako erdžaniu ostatných druhov zebier. Mláďatám zebier Grévyho rastie hriva cez celý chrbát až po koreň chvosta.
Zelenina sú jedlé časti kultúrnych jednoročných alebo dvojročných rastlín, v niektorých prípadoch aj časti viacročných rastlín. Medzi zeleninu ale nepatria plodiny s presnejším zaradením (obilniny, okopaniny napr. zemiaky)[chýba zdroj] a nepatria sem ani plodiny pestované pre semeno.
Zemplínsky pastelový králik je slovenské stredne veľké plemeno králika, ktorý začal šľachtiť Ing. Jozef Jonek v roku 1982. Plemeno bolo uznané 22. novembra 1987.
Zenerova dióda (hovorovo zenerka), pomenovaná podľa am. fyzika C. Zenera, je kremíková plošná polovodičová dióda s veľmi tenkým priechodom PN. Pri pôsobení napätia v závernom smere vzniká vo vyprázdnenej oblasti tak veľká intenzita elektrostatického poľa, že sa vytrhávajú elektróny z väzieb kryštálovej mriežky. To má za následok prudký vzrast minoritných nosičov náboja. Pri dosiahnutí určitého napätia v závernom smere nastane nedeštruktívny prieraz – prudko stúpne prúd. V tejto oblasti pripadá na malú zmenu napätia veľká zmena prúdu. Tento druh prierazu sa nazýva Zenerov prieraz a napätie, pri ktorom nastáva sa nazýva Zenerovo napätie.
Zimný spánok alebo hibernácia je druh prezimovania. Je to príznačná reakcia cicavcov (a niektorých vtákov) na zimné obdobie, ktoré v pokojnom stave a za útlmu všetkých telesných funkcií vyčkávajú vo vhodnom úkryte, zvanom hibernákulum, nepriaznivé zimné obdobie. Je známy napr. u netopierov, ježkov, škrečkov, plchov alebo sysľov. Cicavce, ktoré prespia zimný spánok sú napr. Medveď hnedý, Jazvec lesný, Veverica obyčajná, Svišť tatranský a ešte aj Jež obyčajný.
Zinok Zincum (z nem. Zink) je chemický prvok v periodickej tabuľke prvkov, ktorý má značku Zn a protónové číslo 30. Zinok je mäkký ľahko taviteľný kov, používa sa od stredoveku. Slúži ako súčasť rôznych zliatin. Používa sa pri výrobe farbív a jeho prítomnosť v potrave je nevyhnutná pre správny vývoj organizmu, ale nadmerné množstvo môže byť škodlivé.
Zisk antény je kombinovaným vyjadrením smerovosti a účinnosti premeny energie danej antény v porovnaní s vhodnou referenčnou anténou. Je definovaný ako pomer intenzity vyžarovania (vyžarovaný výkon na jednotkový priestorový uhol) danej antény v určitom smere k intenzite vyžarovania referenčnej antény (v rovnakom smere). Zisk bez udania smeru platí pre smer s maximálnym vyžarovaním. Vyjadruje sa zvyčajne na logaritmickej stupnici – v decibeloch.
Zlatý florén je minca, ktorú zaviedol svojou mincovou reformou Karol I. V roku 1325 tento panovník zaviedol zlatú menu (dukáty). Zlatý florén bol dukát s hmotnosťou 3,5580 g a vysokým obsahom čistého zlata - 3,520 g, iný zdroj: hmotnosť 3,5480 g a podiel zlata 3,520 g. Na averze bola florentská ľalia a na reverze postava Jána Krstiteľa. Po zmene (na oboch stranách) sa minca začala nazývat dukát. Pôvodne mal hodnotu 84, resp. 90 denárov.
Zlatý rez, zlatý podiel alebo božský rez (lat. sectio divina) je iracionálne číslo s mnohými zaujímavými vlastnosťami. Geometrické tvary odvodené od tohto čísla sa v európskej kultúre považujú za esteticky veľmi príťažlivé a mnohé geometrické proporcie v prírode majú blízko k tomuto číslu.
Zmes je sústava dvoch alebo viacerých látok. Na rozdiel od zlúčeniny, jednotlivé častice látok zmesi netvoria medzi sebou navzájom chemickú väzbu. Zmesi sa dajú oddeliť fyzikálnymi separačnými metódami.
Zmrzlinový pohár je zmrzlinový dezert. Pozostáva zvyčajne z niekoľkých kopčekov zmrzliny poliatych polevou alebo sirupom a v niektorých prípadoch sú na vrchu nasekané orechy, posýpka, šľahačka alebo likér.
Značka alebo obchodná značka (angl. brand) je meno, výraz, znak, symbol, dizajn alebo ich kombinácia, ktoré majú identifikovať tovar alebo služby jedného predávajúceho alebo skupiny predávajúcich a odlíšiť ich od tovaru a služieb konkurentov.
Znárodnenie (znárodňovanie) (iné názvy nacionalizácia, poštátnenie (poštátňovanie), zoštátnenie (zoštátňovanie), etatizácia, čiastočné synonymum pre socialistické štáty: zospoločenštenie, socializácia) je prevod súkromného vlastníctva podniku, výrobných prostriedkov či iných hospodársky významných častí súkromného vlastníctva (prípadne vlastníctva nižších úrovní verejnej správy) do štátneho vlastníctva alebo spoločného vlastníctva. Môže ísť o vyvlastnenie (za náhradu) alebo konfiškáciu (bez náhrady).
Zodpovednosť je morálna vlastnosť, ktorá predpokladá komplementárny vzťah medzi skutkami človeka a jeho svedomím v intenciách morálneho systému, na ktorom človek nesúci zodpovednosť vedome a slobodne participuje a ktorý prijal.
Zotrvačná hmotnosť (zriedkavo inerciálna hmotnosť; staršie: zotrvačná hmota) je hmotnosť ako miera zotrvačnosti hmotných objektov. Ide o jeden z dvoch možných konceptov definície pojmu hmotnosť, druhým je gravitačná hmotnosť. Gravitačná hmotnosť je koncept hmotnosti vyskytujúci sa v Newtonovom gravitačnom zákone, kým zotrvačná hmotnosť je koncept hmotnosti vyskytujúci sa v druhom Newtonovom zákone. Experimentálne sa podarilo dokázať, že pomer gravitačnej hmotnosti a zotrvačnej hmotnosti je konštantný, a teda že pri správnej voľbe jednotiek je rovný 1, čo znamená že gravitačná hmotnosť = zotrvačná hmotnosť. Pozri aj článok hmotnosť.
Zrezaný ihlan je priestorové teleso – časť ihlanu, ktorá leží medzi dvoma rovnobežnými rovinami prechádzajúcimi týmto ihlanom. Inak povedané, je to „ihlan s odrezaným vrchom“. Zrezaný ihlan je množina všetkých bodov, ktoré získame prienikom ihlanu a rovinnej vrstvy, pokiaľ vrchol ihlanu leží vnútri vrstvy.
Zriaďovacia stanica alebo zoraďovacia stanica (spádovisko) je železničná stanica, ktorá prijíma nákladné vlaky určené na rozradenie, prípadne odstavenie jednotlivých vozňov, doplnenie vozňov, preprahy rušňov, technické prehliadky, deponovanie vozňov a podobné účely. Môžu to byť aj kontroly zásielky a komerčné úlohy. Ak sú v obvode takejto stanice aj koľaje určené na nakladanie a vykládku zásielok, vlečkové prípojky do podnikov a závodov, zvyčajne sa už volá nákladná stanica.
Zrkadlovka je fotoaparát používajúci na zobrazenie scény v hľadáčiku zrkadlo (na rozdiel od aparátov, ktoré majú pre hľadáčik zvláštny priezor, prípadne scénu zobrazujú elektronicky). Dnes sa takmer všetky filmové zrkadlovky nahradili digitálnymi zrkadlovkami. Po roku 2010 začali postupne hlavní výrobcovia fotoaparátov prechádzať zo zrkadloviek na vývoj a výrobu bezzrkadlových fotoaparátov z výmennými objektívmi.
Zvierací útulok, alebo útulok pre zvieratá je zariadenie, ktoré poskytuje prístrešie strateným, opusteným zvieratám a zvieratám bez domova. Väčšinou ide o veľké množstvo psov a mačiek. Zvieratá sú v útulkoch, kým sa o ne neprihlási ich majiteľ, neosvojí si ich nový majiteľ, alebo kým nie sú presunuté do iného zariadenia poskytujúceho veterinárnu starostlivosť.
Železničná trať Ústí nad Labem – Chomutov je dvojkoľajná, elektrifikovaná železničná trať, súčasť celoštátnej dráhy. Jej súčasťou je Mostecký a Ervěnický koridor v úseku Most - Chomutov.
Žervé (z franc. Gervais) je nesolený šľahaný krémový syr francúzskeho pôvodu. Vyrába sa z tučného tvarohu. Názov nesie podľa francúzskeho priemyselníka Charlesa Gervaisa.
Žiarivá hmota alebo baryónová hmota je hmota schopná vyžarovať alebo odrážať elektromagnetické žiarenie. Je zložená z baryónov. Jej opakom je tmavá hmota. Žiarivou hmotou sú tvorené všetky telesá na Zemi vrátane živých bytostí aj všetky objekty v slnečnej sústave, napriek tomu tvorí iba menšinu všetkej hmoty vo vesmíre.
Židovská kuchyňa je veľmi unikátna a neobvyklá tým, že do nej zasahuje sama filozofia židovského stravovania a prvky náboženských pravidiel, tie sú konkrétne obsiahnuté predovšetkým v Tóre známe ako kašrut. Často tieto pravidlá nezasahujú len do jedla samotného a jeho prípravy, ale aj do jeho podávania (napr. času podania či používania rôzneho typu riadu), či napríklad do práce mäsiarov, pretože židovská kuchyňa má aj svoje vlastné pravidlá pre zabíjanie zvierat. Zo židovskej kuchyne tiež pochádza slovo košer znamenajúce v pôvodnom význame čistý/povolený a odkazujúce teda na rozlíšenie potravín podľa rituálnej čistoty.
Žirafa juhoafrická (lat. Giraffa giraffa) je druh patriaci do rodu žirafa žijúci v južnej Afrike v dvoch poddruhoch v počte 52050 jedincov.
Žirafa juhoafrická angolská (Giraffa giraffa angolensis) je poddruhom žirafy juhoafrickej, žijúcim v južnej Afrike. Napriek svojmu menu bola donedávna v Angole vyhynutá, v súčasnosti znovu reintrodukovaná.
Žirafa juhoafrická juhoafrická (Giraffa giraffa giraffa) je nominátnym poddruhom žirafy juhoafrickej, žijúcim v južnej Afrike.
Žirafa masajská (lat. Giraffa tippelskirchi) je druh patriaci do rodu žirafa žijúci vo východnej Afrike v počte 32500 jedincov.
Žirafa núbijská kordofánska alebo žirafa kordofánska (lat. Giraffa camelopardalis antiquorum) je poddruhom žirafy núbijskej žijúca v centrálnej Afrike.
Žirafa núbijská núbijská (Giraffa camelopardalis camelopardalis) je nominátnym poddruhom žirafy núbijskej, žijúcim vo východnej časti severnej Afriky.
Živorodosť alebo viviparia je schopnosť živočíchov rodiť živé mláďatá, tzn. bez vajcových obalov. Jej opakom je rodenie mláďat s vajcovými obalmi, čiže vajcorodosť.
Žltáčik rešetliakový (Gonepteryx rhamni) je na Slovensku pomerne hojný druh motýľa z čeľade mlynárikovité (Pieridae). Krídla samcov sú sfarbené citrónovo žlte, krídla samíc sú žltavo až zelenavo biele. Môže pripomínať mlynárika. Obe pohlavia však majú na spodnej strane krídiel typickú malú červenofialovú bodku.