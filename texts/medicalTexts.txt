Abázia (z gr. basis - krok, chôdza) je neschopnosť chodiť spôsobená nervovými alebo psychickými poruchami. Môže byť funkčná (pri hystérii) alebo organická (pri poškodení mozgovej kôry, bazálnych ganglií, mozočka či príslušných nervových dráh). Pohyblivosť dolných končatín je zachovaná, poškodená je koordinačná automatika. Ťažšia forma poruchy sa nazýva astázia - neschopnosť stáť.
Ablefária (z gr. blefaron - mihalnica) je chýbanie mihalnice, vrodené alebo získané.
Abreakcia (pojem zaviedol J. Breuer a Sigmund Freud) v psychoanalýze je špecifická forma odreagovania. Ide o odreagovanie potlačených afektov (úzkosti), ktoré viedli k neuróze, pomocou znovuprežitia patogénnych emočných zážitkov; cieľom je uvoľnenie emočného napätia. V minulosti to bola hlavná časť tzv. katartickej metódy.
Absces (lat. abscessus) alebo hľuza je ohraničený hnisavý zápal s rozpadom odumretého tkaniva (hnis), ohraničený granulačným tkanivom. Môže byť lokalizovaný kdekoľvek v tele, najčastejšie v podkoží a brušných orgánoch. Príčinou vzniku je často poranenie s následným zavlečením baktérii do rany, závažnejšie je metastatické šírenie infekcie krvným obehom, napríklad pri bakteriálnej endokarditíde.
Absorbencium (lat.) je liek vstrebávajúci alebo neutralizujúci kyseliny.
Abstergencium (lat.) je mierne preháňajúci liek.
Adenológia je náuka o žľazách a ich chorobách.
Afázia (z gr. αφασíα – „bez reči”; neodborne aj strata reči) je porucha pojmového myslenia a s ním spojenej vnútornej reči, spôsobená poškodením určitých oblastí mozgovej kôry. Prejavuje sa poruchou schopnosti vyjadrovať sa rečou, písmom, prípadne inými znakmi (expresívna afázia) alebo poruchou schopnosti porozumieť významu vnímaných znakov, slov (perceptívna afázia). Pri motorickej afázii chorý nedokáže tvoriť normálne slová (agramatizmus).
Afektívny záchvat je porucha vedomia, ktorá vzniká rozčúlením, v hneve, pri plači ako neprimeraná reakcia na konfliktnú situáciu, na bolesť, strach, hnev a pod. Vyskytuje sa u detí do troch rokov.
Agitovanosť alebo agitácia je chorobný motorický nepokoj prejavujúci sa bezúčelným pobiehaním a podobným správaním. Tento stav môže byť motivovaný silnou emóciou, ktorá môže vznikať napríklad pri abnormálnej reakcii. Vyskyuje sa často pri duševných poruchách (napr. psychózach, mánii a pod.), často je prítomný bez známej motivácie.
Agónia je prechod organizmu zo života do smrti. Spravidla nie je náhly, presne ohraničený, ale je to postupný proces ubúdania životných prejavov. Agónia trvá rôzne dlhý čas podľa druhu ochorenia, veku i konštitúcie. Pozoruje sa skôr pri nenásilných spôsoboch smrti. Pri niektorých násilných spôsoboch, aj pri tzv. náhlom úmrtí, nastupuje smrť rýchlo, bez zrejmých príznakov agónie.
Agranulocyt je biela krvinka (leukocyt) neobsahujúca granuly (zrnká) v cytoplazme. Bunkové jadro býva guľovité alebo mierne oválne.
Air trapping je špecifický anglický termín používaný v rádiologickej opisnej terminológii, ktorý nemá slovenský ekvivalent (dal by sa preložiť ako „uväznenie vzduchu“). Jeho podstatou je retencia vzduchu v okrajových častiach pľúcneho parenchýmu v dôsledku čiastočnej obštrukcie dýchacích ciest, ktorá má ventilový charakter. Vzduch sa teda do takto postihnutej oblasti pri nádychu dostáva, no pri výdychu sa z nej vytláča iba čiastočne.
Akné (lat. acne) je jedno z najčastejších chronických ochorení kože a najčastejšie kožné ochorenie v puberte.
Akológia je náuka o liečebných prostriedkoch.
Akrivastín je nesedatívne H1 antihistaminikum druhej generácie určené na perorálne podávanie. Je účinnou látkou v lieku SEMPREX™, bežne sa nevyužíva. Vydáva sa iba na lekársky predpis.
Akupresúra je tradičná čínska metóda, podobná akupunktúre. Akupresúra je alternatívna medicínska metóda zakladajúca sa na masírovaní citlivých bodov v koži pacienta. Tlak sa vykonáva najčastejšie prstami ruky alebo tupým koncom špicatého predmetu. V určitých prípadoch sa dá pôsobiť na zmenu zdravotného stavu aj pôsobením tepla a chladu. Možné je aj použitie podtlaku pri odsatí vzduchu.
Akupunktúra je alternatívna a tradičná medicínska metóda pochádzajúca z Číny. Metóda spočíva v zapichovaní veľmi tenkých ihličiek do citlivých a konkrétnych bodov v koži pacienta. Existuje veľké množstvo týchto bodov.
Akútna intersticiálna pneumónia (skr. AIP) je druh zápalu pľúc. Jej príčina je neznáma, spôsobuje difúzne poškodenie alveol. V akútnej fáze dochádza k rozvoju pľúcneho edému, následne sa začínajú tvoriť v alveolách hyalínové membrány. V subakútnej a chronickej fáze ochorenia dochádza k poškodeniu pľúcneho interstícia a dýchacích ciest. Mikroskopicky je nález pri AIP neodlíšiteľný od ARDS (syndrómu akútnej dychovej tiesne).
Akútne ochorenie je chorobný stav, ktorá zvyčajne začína rýchlo, trvá krátko a má intenzívne príznaky. Opakom je stav označovaný ako chronický. Výrazom "akútny" sa však v medicíne označuje či vyjadruje aj naliehavý stav. Niektoré akútne ochorenia nevyžadujú odborné lekárske ošetrenie, väčšinou je však nevyhnutná odborná diagnostika a liečebný zásah. Niekedy je nutná aj hospitalizácia.
Albuminúria je odborný lekársky termín, označujúci prítomnosť bielkoviny albumínu v moči, kde sa za normálnych okolností nenachádza. Môže byť prechodná, napríklad pri horúčke. Trvalá albuminúria je jedným z príznakov poškodenia filtračných schopností obličiek.
Aldosterón je hormón, chemicky patriaci medzi steroidy. Je to mineralokortikoid, tvorí sa v kôre nadobličiek. V plazme je transportovaný voľný (neviaže sa na bielkoviny plazmy). 75% aldosterónu sa inaktivuje v pečeni, 10% je konjugovaných s kys. glukurónovou a vylúčených obličkami do moču. Reguluje hladinu sodíka a draslíka v ľudskom organizme - podnecuje zadržiavanie sodíka a zvyšuje vylučovanie draslíka. Ovplyvňuje tak vlastnosti mimobunkovej tekutiny.
Alergia je prehnaná, neprimeraná reakcia imunitného systému organizmu na látky, s ktorými sa bežne stretávame v našom prostredí. Spôsobuje ju nesprávne aktivovanie protilátok zo skupiny imunoglobulínu E (IgE) vplyvom daného alergénu. Spektrum prejavov alergických reakcií je veľmi široké, od banálnej nádchy až po anafylaktický šok, ktorý sa môže skončiť aj smrťou. Alergická reakcia je hypersenzitívna reakcia organizmu na antigény bežne prítomné v našom prostredí. Imunitná odpoveď je regulovaná aj neuroendokrinnými a psychickými vplyvmi, ako aj výživou. Malnutrícia, ale aj nadbytočný príjem potravín môžu zvyšovať výskyt infekcií aj rakoviny. Absencia proteínov, vitamínov a stopových prvkov, ako aj nerovnováha mastných kyselín zhoršuje činnosť imunitného systému. Na imunitný systém nepriaznivo vplýva aj okolité prostredie, ak je znečistené exhalátmi alebo rôznymi chemikáliami – redukčným smogom (oxidy síry) alebo oxidačným smogom (oxidy dusíka).
Alergiológia je medicínsky odbor, zameraný na liečbu alergií.
Alopécia je nenákazlivá autoimunitná choroba spôsobujúca vypadávanie vlasov. Príčiny sú rôzne: dedičné, stres, nesprávne stravovanie.
Alternatívna medicína je súbor liečebných metód, ktoré sú niektorými považované za alternatívu ku klasickej medicíne. Niektoré postupy alternatívnej medicíny prinášajú praktické výsledky a sú postupne preberané aj do klasickej medicíny. Niektoré sú kritizované a môžu poškodiť zdravie a ohroziť život pacienta.
Alzheimerova choroba je neurodegeneratívna porucha mozgu, pri ktorej dochádza k postupnej demencii. Ako prvý ju opísal Alois Alzheimer. V súčasnosti nie je známa príčina jej vzniku, ale vďaka neuropatologickým nálezom sa vie aspoň to, ako prebieha. Hlavná zmena je ukladanie beta-amyloidu v mozgu a ďalšie zmeny, ktoré postupne spôsobujú rozpadnutie nervových vlákien a buniek. Alzheimerovou chorobou sa taktiež mení látková činnosť mozgu.
Amalgám je zliatina ortuti s iným kovom. Často sa používa v zubnom lekárstve. Je prevereným a osvedčeným definitívnym výplňovým materiálom. V zubnom lekárstve sa používa už viac ako 150 rokov. Ortuť rozpúšťa mnohé kovy na amalgámy, ktoré možno potom študovať.
Amfetamínová psychóza je jednou zo skupiny toxických psychóz. Dochádza k nej pri predávkovaní niektorými amfetamínmi, ako napríklad pervitínom alebo MDMA. Objavujú sa pomerne pestré halucinácie alebo zmeny nálad: zelená hmla, vnímanie sveta ako jednofarebného, pocit hlbokej samoty a opustenia a podobne.
Anabolický steroid je látka, ktorej hlavným účinkom je zvyšovanie syntézy a spomalené odbúravanie bielkovín, čo sa prejavuje navonok ako rast svalovej hmoty. Z hľadiska metabolizmu dochádza k zníženému vylučovaniu a následnej retencii dusíka, čo sa prejaví predovšetkým v pozitívnej dusíkovej bilancii.
Anabolizmus (ana = nahor) je metabolizmus spojený so syntézou nových organických látok a tvorbou štruktúr. V užšom zmysle je to označenie pre takúto syntézu.
Anafylaxia je najťažšia alergická reakcia. Ide o búrlivý prejav odpovede organizmu, ktorý väčšinou začína intenzívnym svrbením na celom tele, kožnou reakciou a často aj sťaženým dýchaním. Reakcia sa môže spustiť už niekoľko desiatok sekúnd po zjedení potraviny, alebo po aplikácii lieku injekčne či ústne a v priebehu niekoľkých minút môže končiť šokovým stavom. Ak nie je podaná okamžitá liečba (adrenalín, zaistenie dýchania a obehu) môže končiť smrteľne. Často sa tento stav označuje ako anafylaktický šok.
Analeptiká sú látky ktoré stimulujú dýchacie a obehové centrum predĺženej miechy a čiastočne zvyšujú aj psychickú aktivitu. Vyššie dávky vyvolávajú kŕče. S výnimkou xantínov sa vyskytuje vysoká toxicita u týchto liečiv.
Analgézia alebo analgia je (najmä miestne) znížená vnímavosť bolesti, necítenie bolesti, bezbolestivosť, bezbolestnosť; znecitlivenie.
Anatoxín alebo toxoid je toxín bakteriálneho pôvodu (väčšinou exotoxín) zbavený tepelne alebo chemicky svojej toxickosti pri zachovaní antigenicity. Keďže podanie anatoxínu vyvoláva imunitnú odpoveď, anatoxíny sa využívajú na prípravu očkovacích látok, najčastejšie proti diftérii, botulizmu a tetanu.
Andrológia je odbor lekárstva, ktorý sa zaoberá chorobami mužských reprodukčných orgánov, ich liečením a prevenciou.
Aneozinofília je lekársky termín, ktorý kritický úbytok alebo stratu eozinofilných leukocytov v krvi. Za patologickú sa považuje hodnota pod 10 eozinofilov v 1 ml krvi. Aneozinofília je jedným z príznakov pri brušnom týfe.
Anestéziológia je medicínsky odbor, ktorý sa zaoberá anestéziou. Anestézia je reverzibilný útlm nervového systému. Prejavuje sa stratou vedomia, vyradením vnímania pri celkovej anestézii a vyradením reakcie na vonkajšie nociceptívne (bolestivé) podnety, čo sa veľmi často využíva pri chirurgických zákrokoch.
Angiológia je špecializovaný medicínsky odbor vnútorného lekárstva, ktorý sa zaoberá diagnostikou, posudzovaním, výskumom, liečbou a dispenzarizáciou pacientov s ochoreniami cievneho systému a je zameraný na prevenciu vzniku srdcovo-cievnych komplikácií. Úzko spolupracuje s ostatnými medicínskymi odbormi a pri diagnostike i liečbe intenzívne využíva moderné röntgenologické a USG zobrazovacie techniky. S rozvojom zobrazovacích metód a s možnosťou využiť robotické systémy vstupuje tento odbor do úplne nových rozmerov.
Anorgazmia je neschopnosť dosiahnuť orgazmus počas pohlavného styku.
Antiastmatikum alebo antastmatikum (gr.) je všeobecné označenie lieku proti astme, ktorý zmierňuje dýchacie ťažkosti.
Antidiabetikum (gr.) je prostriedok pôsobiaci proti cukrovke, napomáhajúci alebo doplňujúci liečbu cukrovky.
Antihelmintikum alebo anthelmentikum je označenie lieku proti črevným parazitom, presnejšie liečiva používaného pri liečbe helmintóz - alimentárnych nákaz ľudského tela červami.
Antihistaminikum je liek alebo liečivo, používané na zníženie alebo odstránenie účinkov vyvolaných histamínom (endogénny chemický posol uvoľnený počas alergických reakcií) na histamínovom receptore. Termín antihistaminikum sa používa iba pre látky, u ktorých je hlavný terapeutický účinok sprostredkovaný negatívnym ovplyvnením histamínových receptorov. Iné látky môžu mať antihistamínový účinok, ale nie sú pravými antihistaminikami.
Antihistaminikum je liek alebo liečivo, používané na zníženie alebo odstránenie účinkov vyvolaných histamínom (endogénny chemický posol uvoľnený počas alergických reakcií) na histamínovom receptore. Termín antihistaminikum sa používa iba pre látky, u ktorých je hlavný terapeutický účinok sprostredkovaný negatívnym ovplyvnením histamínových receptorov. Iné látky môžu mať antihistamínový účinok, ale nie sú pravými antihistaminikami.
Anticholínergikum je látka, ktorá patrí do skupiny liečiv, znižujúcich účinky sprostredkované acetylcholínom v centrálnom a periférnom nervovom systéme.
Anticholínergikum je látka, ktorá patrí do skupiny liečiv, znižujúcich účinky sprostredkované acetylcholínom v centrálnom a periférnom nervovom systéme.
Antimalarikum je liek proti malárii, často s obsahom chinínu.
Antipsychiatria je hnutie prevažne anglosaského pôvodu, ktoré sa v 60. rokoch 20. storočia rozišlo s kritériami a metódami klasickej psychiatrie a odmieta najmä internovanie schizofrenikov.
Antipyretikum (iné názvy: antifebrílium, antifebrifugum, febrifugum) je liečivo, ktoré znižuje (zvýšenú) telesnú teplotu. Príkladom antipyretika je Paralen.
Antitusiká sú liečivá ktoré centrálne (opioidné a.) alebo periférne (neopioidné a.) tlmia kašeľ. Sú buď vo forme kvapiek, sirupov, alebo pastiliek. Obsahujú upokojujúce látky (napríklad med, glycerín), ktoré pôsobia priaznivo na sliznicu hrdla, chuťové prísady a malé dávky antiseptických látok. Prechodne odstraňujú škriabanie v hrdle.
Antropofóbia je iracionálny strach z ľudí alebo ľudskej spoločnosti (spoločnosti ako celku resp. spoločnosti ako sprievodu). MKCH-10 antropofóbiu klasifikuje ako sociálnu fóbiu.
Anúria alebo zástava tvorby moču je život ohrozujúci stav, ktorý môže nastať z viacerých príčin. Najčastejšie sú akútne zlyhanie obličiek a šok.
Aorta (lat. aorta) alebo srdcovnica je najväčšia cieva človeka. Vystupuje priamo z ľavej srdcovej komory smerom nahor, zatáča sa v srdcovnicovom oblúku (arcus aortae) nadol, pokračuje v hrudníku a brušnej dutine pred chrbticou až do panvovej oblasti, kde sa rozdeľuje (lek. bifurkácia) na dve bedrové cievy (arteriae illiacae).
Apostaxia (z gr. apo - dolu, stazó - kvapkám) alebo apostaxa je krvácanie z nosa.
Apyrexia (gr.) je obdobie choroby bez horúčky.
Arachnofóbia je iracionálny strach z pavúkov. Patrí medzi poruchy emotivity a je jednou z mnohých typov fóbií. Základným prejavom sú chronické obavy z pavúka vyvolané bez zjavného podnetu. Podľa mnohých výskumníkov, ktorí sa zaoberajú príčinou neprimeraného strachu z týchto živočíchov sú pravdepodobné príčiny vzniku arachnofóbie nasledovné:
Areflexia (lat.) je chýbanie, vymiznutie reflexov - príznak nervovej poruchy alebo choroby.
Arómoterapia je použitie aromatických éterických olejov na ovplyvňovanie zdravotného a psychického stavu.
Artritída (z gr. arthro- - kĺb a -itis - zápal) je skupina diagnóz, pri ktorých dochádza k zápalovému poškodeniu kĺbov. Degeneratívne poškodenie kĺbov sa nazýva artróza.
Artrológia alebo syndezmológia (gr. arthron - kĺb, desmos - puzdro, väzovo) je pododbor anatómie, ktorý sa zaoberá kĺbmi, väzmi a ďalšími typmi spojení kostí.
Aspartátergný systém je mediátorový systém (skupina neurónov a nervových dráh), ktorý ako signálnu molekulu/mediátor pri prenose nervového vzruchu na synapsii využíva aspartát, excitačný neurotransmiter miechy.
Aspirácia je vdýchnutie cudzích telies a patrí k pomerne častým a nebezpečným príhodám. Pri aspirácií vnikne náhle záchvat kašľa, dýchavica (dyspnoe), stridor, a pri vážnej poruche dýchania dochádza k rozvoju cyanózy a až k smrti udusením. Niektoré cudzie telesá je možné odstrániť len bronchoskopiou.
Astma alebo záduch (z gréc. ἅσθμα, ástma , "lapať po dychu") je záchvatovo sa vyskytujúca, spravidla intenzívna dychová nedostatočnosť (dýchavičnosť), ktorá môže mať rôzne príčiny. Najčastejšie sa pod týmto pojmom rozumie priedušková astma (asthma bronchiale), zriedkavejšie srdcová astma (asthma cardiale). Podrobnejšie informácie o týchto ochoreniach viď v konkrétnych článkoch.
Atletický typ je športový typ telesnej stavby človeka, ktorý sa vyznačuje primeranou proporcionalitou telesnej stavby, rovnocenným pomerom trupu a končatín, dobre až nápadne vyvinutým svalstvom a kostrou (klenutý hrudník, široké ramená). V psychickej oblasti zodpovedá normálnemu vyrovnanému typu človeka.
Atychia je pohotovosť k radosti bez zodpovedajúceho dôvodu.
Avitaminóza je chorobný stav vyvolaný nedostatkom určitého vitamínu. Môže byť spôsobený napr. (dlhodobým) nedostatočným príjmom, poruchou trávenia, pri poruche črevnej mikroflóry, poruchou žliaz s vnútornou sekréciou.
Balanitída je zápal končeka penisu (žaluďa) vyvolaný spareninou, alergickou reakciou alebo fimózou. Balanitída nie je vážnym problémom, avšak pri častom opakovaní sa pacient bude musieť podrobiť obriezke.
Balneológia (gr.+lat.) je vedný odbor o liečivých minerálnych a termálnych vodách a kúpeľníctve. Skúma vzťah medzi ich aplikáciou a pôsobením na ľudský organizmus, najmä s ohľadom na terapeutické účinky.
Bambucký olej (angl. shea oil) je olej, ktorý sa získava z jadier orechov stromu maslovníka afrického (Butyrospermum parkii). Obsahuje vysoký podiel vzácnych rastlinných sterolov, nenasýtených mastných kyselín, kyselinu škoricovú, liečivé vosky a vitamíny. Používa sa v kozmetike na hydratáciu a ochranu vlasov a pokožky.
Bazálne gangliá sú skupina jadier neurónov v mozgu prepojené s mozgovou kôrou (pallium), medzimozgom (talamus) a mozgovým kmeňom. Sú to teda jadrá sivej hmoty ponorené v bielej hmote. Bazálne gangliá cicavcov plnia rôzne funkcie: motorická kontrola, kognitívne funkcie, emócie a učenie (druhá signálna sústava).
Besnota (lat. rabies) je akútne vírusové ochorenie teplokrvných živočíchov, a teda aj človeka. Patrí medzi antropozoonózy (ochorenia prenosné zo zvierat na človeka). Postihuje predovšetkým centrálnu nervovú sústavu (mozog a miechu). Charakteristické pre túto nákazu sú zmeny správania, podráždenosť, agresivita a paralýzy. Po vypuknutí besnoty u človeka (klinický stav choroby) je úmrtnosť 100 %.
Bezvedomie je porucha (strata) vedomia a strata schopnosti reagovať na podnety z okolia (svetlo, zvuk, bolesť) ako následok poruchy funkcie mozgu, ale je to aj strata schopnosti reagovať na vnútorné podnety. Je to život ohrozujúci stav, pretože môže spôsobiť poruchy dýchania alebo môže dôjsť k vdýchnutiu (aspirácii) obsahu žalúdka.
Biblioterapia je metóda psychoterapie, využívajúca čítanie na liečbu duševne chorých, alebo drogovo závislých ľudí. Pri liečení sa používa individuálna alebo skupinová terapia. Ako liečebná metóda sa začala používať už v starovekom Grécku a Alexandrii. V 18. a 19. storočí bolo jej praktizovanie rozšírené v Anglicku, Nemecku, Francúzsku a Škótsku.
Biela hmota (lat. substantia alba) je typ tkaniva miechy a mozgu. Obsahuje vysoký podiel myelinizovaných nervových vlákien, nazývaných neurity (axóny), ktoré sú vláknami neurónov. Názov je odvodený od jeho bielej farby.
Bludisková žila (lat. vena labyrinthi) je jedna z bludiskových žíl, ktorá prebieha cez vnútorný zvukovod (lat. meatus acusticus internus) a otvára sa do dolného skalného splavu (lat. sinus petrosus inferior).
Bolesť (lat. dolor) alebo bôľ je psychický stav, ktorý vzniká v dôsledku mimoriadne silných alebo poškodzujúcich účinkov na organizmus, ohrozujúcich jeho existenciu alebo celostnosť. Bolesť je jedným z najcennejších výsledkov evolúcie živočíšneho sveta. Bolesť má osobitne veľký klinický význam ako symptóm poruchy normálneho priebehu fyziologických procesov, keďže celý rad patologických procesov ľudského organizmu sa ohlasuje bolestivými pocitmi ešte pred vznikom vonkajších symptómov ochorenia.
Bordetella pertussis je druh baktérie z rodu Bordetella. Patrí medzi beta-proteobaktérie (Betaproteobacteria).
Botulizmus je život ohrozujúca otrava jedlom obsahujúcim botulotoxín. Botulotoxín (takzvaný klobásový jed) je vytváraný baktériou Clostridium botulinum. Zabraňuje prenosu signálu medzi nervami a svalmi, navonok sa prejavuje ako ochrnutie svalov. Liečba zahŕňa odstránenie botulotoxínu, podanie protijedu a symptomatickú terapiu. Botulotoxín vzniká v potravinách obsahujúcich mäso. Jeho tvorba je spojená s uvoľňovaním plynov (preto sú pokazené mäsové konzervy nafúknuté). Botulotoxín možno zničiť varom.
Botulotoxín, tiež známy ako botox alebo klobásový jed, je jedovatá látka, ktorá sa používa v kozmetickom a farmaceutickom priemysle. Je produktom baktérie druhu Clostridium botulinum a je jedným z najsilnejších bakteriálnych toxínov vôbec. Nechcene sa môže nachádzať v pokazených potravinách, v krajnom prípade môže spôsobiť smrť. V plastickej chirurgii sa ním vpichovaním pod kožu vyhladzujú vrásky, hlavne na tvári.
Bradykardia je frekvencia srdca pod hodnotou 60 tepov za minútu v pokoji. Môže sa vyskytovať i u zdravých ľudí, a to najmä u vytrvalostných športovcov. Na hodnotu pod 60 tepov môže klesnúť fyziologicky počas spánku, v ľahu. Frekvencia srdca môže byť spomalená zvýšenou aktivitou parasympatika alebo farmakologicky (betablokátormi). Ďalej sa s bradykardiou stretávame pri viacerých poruchách srdcového rytmu - bradyarytmiách. Bradykardia môže byť fyziolofická a patologická. Fyziologická je u športovcov v pokoji alebo počas spánku a patologická pri ochorení splavoovopredsienoveho uzla (sinusova bradykardia), pri zníženej činnosti štítnej žľazy, pri predávkovani liekmi, pri poruche prevodu vzruchu.
Bronchoalveolárna laváž (skr. BAL) alebo nepresne dialýza pľúc je výplach priedušiek pri bronchoskopii slúžiaci na vyšetrenie alebo liečbu.
Brušná prietrž (iné názvy: brušná hernia, abdominálna hernia, abdominálna prietrž, hernia, prietrž, hovorovo pruh, nesprávne (po česky) kýla) je najčastejší druh prietrže (hernie), spočívajúci vo vyklenutí pobrušnice (vak prietrže), ktoré prechádza defektom v stene brušnej (bránka prietrže). Obsahom vaku prietrže je najčastejšie veľká predstera, tenké črevo, hrubé črevo alebo žalúdok.
Brušná vodnatieľka (odb. ascites, zriedkavo hydroperitoneum, vodnatieľka, brušná vodnateľnosť) je patologické nahromadenie tekutiny v brušnej dutine.
Bylinkárstvo (niekedy aj Zelinkárstvo) je jednou z liečebných techník ľudového liečiteľstva (alternatívnej medicíny) založenej na liečebnom účinku rastlín. Znalec, zberateľ liečivých bylín a nazýva bylinkár alebo zelinkár.
Centrálna nervová sústava (v skratke často CNS) alebo ústredná nervová sústava alebo centrálny nervový systém je hlavné nervové riadiace centrum vyšších organizmov. Skladá sa z dvoch základných súčastí: mozgu a miechy. K centrálnej nervovej sústave sa často priraďujú niektoré zmyslové orgány, a to z dôvodu spoločného embryonálneho vývoja – zrak, sluch, čuch a centrum rovnováhy. S orgánmi ju spája sústava obvodových nervov.
Cieva v zoológii a medicíne je všeobecné označenie pre kanálik, v ktorom prúdi kvapalina zabezpečujúca látkovú výmenu v telesných tkanivách. Cievny systém sa líši podľa živočíšneho druhu. Najdokonalejší je u človeka.
Cievna chirurgia je subšpecializačný odbor chirurgie, ktorý zabezpečuje chirurgickú liečbu tepien a žíl. Cievni chirurgovia sú trénovaní v diagnostike a manažmente chorôb postihujúcich všetky časti cievneho systému okrem ciev srdca a mozgu. Kardiochirurgovia a intervenční kardiológovia sa starajú o ochorenia ciev srdca. Neurochirurgovia o cievy mozgu.
Cievne zásobenie brucha je komplikovaný systém tepien (artérií) a žíl (vén), ktoré zásobujú jeho anatomické štruktúry.
Cievne zásobenie dolnej končatiny má za úlohu zásobovať svaly, kosti a väzy dolnej končatiny okysličenou krvou a živinami, a následne odvádzať oxid uhličitý a odpadové produkty metabolizmu z tejto oblasti preč.
Cievne zásobenie hrudníka je komplikovaným systémom tepien (artérií) a žíl (vén), ktoré zásobujú jeho anatomické štruktúry.
Cievne zásobenie panvy je komplikovaným systémom tepien (artérií) a žíl (vén), ktoré zásobujú jeho anatomické štruktúry.
Cunnilingus (výsl. [kunilingus]; iné názvy: cunnilinctus, kunilingus) je druh orálneho sexu, pri ktorom dochádza k stimulácii vonkajších ženských pohlavných orgánov jazykom a ústami.
Cyklotýmia je duševná porucha, porucha afektu, charakteristická perzistujúcou nestabilitou nálady zahŕňajúcu početné periódy depresie a miernej rozjarenosti, z ktorých žiadna nie je dostatočne hlboká, alebo netrvá dostatočne dlho, aby oprávňovala na diagnózu bipolárnej afektívnej poruchy.
Cytofyziológia je odvetvie cytológie študujúce životné pochody buniek a zaoberajúce sa významom rôznych bunkových štruktúr.
Čelová medziplošná žila (pravá a ľavá) (Vena diploica frontalis dextra et sinistra) je hlavová žila ústiaca do šípového splavu (sinus sagittalis).
Červené krvinky alebo erytrocyty predstavujú jednu z najšpecializovanejších a zároveň najjednoduchších buniek.
Čierny kašeľ (lat. pertussis) alebo divý kašeľ je výlučne ľudské ochorenie, ktoré spôsobuje baktéria Bordetella pertussis. Dnes sa vďaka očkovaniu v rozvinutých krajinách vyskytuje ojedinele, hoci jeho incidencia pomaly stúpa. V krajinách tretieho sveta naďalej spôsobuje veľa úmrtí najmenších detí (ročne umiera podľa WHO viac než 200 tisíc detí).
Články prstov (lat. phalanges digitorum) sú kosti, ktoré sú pospájané kĺbmi a tvoria kostru prstov.
Ďalekozrakosť (odb. hyperopia) je chyba oka, pri ktorej sa lúče svetla usmernené očnou šošovkou zbiehajú až za sietnicou, preto na sietnici nevzniká ostrý obraz. Oko minimálne odchýlky dokáže čiastočne kompenzovať akomodáciou šošovky (zmenou mohutnosti).
Ďasno alebo gingíva je sliznica pokrývajúca výbežky čeľuste a sánky.
Dedenie je prenos dedičných vlôh (alel, génov) pohlavnými bunkami – gamétami do zygoty. V modernom chápaní ide o udržanie individuálnej či druhovej špecifickosti replikáciou a odovzdávaním genetickej informácie (transkripcie a translácie) rodičov potomkom. Nededia sa teda hotové znaky a vlastnosti, ale vlohy pre ne. Dedenie je podstatou dedičnosti.
Dedičnosť alebo heredita je základný biologický proces, pri ktorom sa na rodičoch a ich potomstve vzniknutom pohlavnou cestou prejavuje podobnosť až zhodnosť v jednotlivých znakoch a vlastnostiach. Podstatou dedičnosti je dedenie. Dedičnosť sa realizuje v čase, t. j. v postupnosti generácií organizmov na základe rozmnožovania. Hmotný základ dedičnosti pri súčasných živých organizmoch je výsledkom dlhotrvajúcej evolúcie. Genetická informácia je zapísaná v postupnosti báz na molekule DNA, táto postupnosť sa prenáša na molekulu RNA (transkripcia) a z nej na postupnosť aminokyselín v špecifických bielkovinách (translácia, biosyntéza bielkovín) enzymatického charakteru, ktoré potom kontrolujú a usmerňujú procesy látkovej premeny v organizme potomkov. DNA dostane potomok od svojich rodičov prostredníctvom pohlavných buniek, v ktorých je uložená najmä v chromozómoch. Dedičnosť študuje genetika.
Defekácia je úkon vylúčenia tuhého alebo polotuhého odpadného materiálu z tráviacej sústavy. Vlny svalových kontrakcií v stenách hrubého čreva, ktoré sa nazývajú peristaltika, posúvajú výkaly zažívacím traktom ku konečníku. Pocit nutkania k vyprázdneniu nastáva ak tlak výkalov v konečníku dosiahne hodnotu 5,3 až 6,6 kPa. Dostavuje sa spravidla po jedle. Ľudia vylučujú odpad rôzne často. V zdraví trikrát týždenne až trikrát denne, pri hnačke i viackrát denne. Silou vôle môže človek vydržať i vyše týždňa bez defekácie.
Defekt je chýbanie, nedostatok, poškodenie, porucha toho, čo je u normálneho jedinca zdravé a bežné.
Dehiscencia rany (lat. dehiscentio vulneris) je lekársky odborný výraz označujúci predčasný rozostup okrajov chirurgickej rany.
Dekolt alebo výstrih je kraniálna časť prednej strany hrudníka ženy, ktorá je viditeľná z hlbokého výstrihu (dekoltu, dekoltáže) na ženskom odeve a ktorej aktuálny rozsah záleží na tvare a veľkosti tohto výstrihu. Z medicínskeho hľadiska ide približne o trojuholník vymedzený v strednej rovine kaudálnou časťou hrudnej kosti (sternum) a laterálne ramennými kĺbami (articulatio humeri). Podľa slovenských všeobecných výkladových slovníkov pojem zahŕňa aj časť krku a šije.
Dekompresná choroba alebo kesónová choroba (angl. decompression illness, DCI) je choroba vznikajúca následkom poklesu okolitého tlaku, ktorému je vystavené telo. Riziku dekompresnej choroby sú vystavení potápači, letci, astronauti (kozmonauti) a pracovníci v kesónoch.
Dekompresné ochorenie (angl. decompression sickness, DCS) je typ dekompresnej choroby, ktorá vzniká následkom poklesu okolitého tlaku a prejavuje sa rôznymi symptómami.
Dermatológia je odvetvie lekárstva zaoberajúce sa všetkými chorobnými zmenami na koži, vyvolanými rôznymi vonkajšími i vnútornými príčinami, ich liečbou a prevenciou; kožné lekárstvo.
Dermometer je prístroj na meranie odporu alebo vodivosti kože.
Dezinfekcia je proces alebo činnosť, ktorej cieľom je likvidácia čo najväčšieho počtu choroboplodných alebo nežiaducich mikroorganizmov. Používajú sa pri tom fyzikálne i chemické prostriedky. Dezinfekčné prípravky hrubým zásahom (koagulácia bielkovín, cytolýza) ničia živú hmotu na predmetoch. Tým sa líšia od antiseptík, ktoré majú aj humánne uplatnenie. Rozdiel medzi antiseptikom a dezinficiens je často iba v koncentrácii účinnej látky, určujúcu mieru toxicity a vhodnosť medicínskej aplikácie. V prípade, že cieľom je úplná likvidácia akýchkoľvek živých organizmov (vrátane vírusov a spór), hovoríme o sterilizácii. V dnešnej dobe existuje veľa druhov dezinfekcie. Niektoré sú založené na báze alkoholu, peroxydu vodíka a podobných chemikálii. Na trhu su aj ekologické varianty dezifenckie, ktoré neškodia ľudskému zdraviu ako napríklad Quanocens. Sú na báze medi a striebra.
Diagnóza (skr. Dg. alebo dg.; gr. dia- = skrz, cez; gnosis = poznanie) v lekárstve znamená rozpoznanie choroby a jej pomenovanie. Diagnostika je proces určovania choroby (diagnózy). Choroby je možné rozlíšiť vďaka špecifickým príznakom - symptómom pomocou diagnostických metód. Niekedy sa názov diagnóza používa skrátene pre kód Medzinárodnej klasifikácie chorôb.
Dialyzát je buď produkt vzniknutý pri chemickej dialýze, alebo konkrétnejšie aj liečivý prípravok, ktorý bol získaný takouto dialýzou.
Didiploid (gr.) je v genetike organizmus alebo jedinec so zdvojenou súpravou chromozómov.
Dificilita (lat.) je ľahšia porucha správania. Postihnutý má pri nej problémy s prispôsobením sa sociálnemu prostrediu a vzťahom v rodine a v spoločnosti.
Dispenzarizácia je termín, používaný na označenie pravidelného sledovania pacienta s určitou chorobou. Pacient je pod pravidelnou lekárskou kontrolou, väčšinou ambulantne u príslušného špecialistu, pričom cieľom je sledovať v čase vývoj jeho choroby a včas reagovať na jej prípadný vývoj. Dispenzarizácia sa týka predovšetkým chronických ochorení, ktoré vyžadujú dlhodobú liečbu, ako napríklad cukrovka, bronchiálna astma, vredová choroba žalúdka, rakovina a podobne. U niektorých, najmä infekčných alebo duševných chorôb je povinná (napríklad u tuberkulózy).
Dopamínergný systém je monoamínergný mediátorový systém (skupina neurónov a nervových dráh), ktorý ako signálnu molekulu/mediátor pri prenose nervového vzruchu na synapsii využíva dopamín.
Dorolológia je veda o príčinách a utišovaní bolesti.
Dráždec alebo klitoris je súčasť ženských pohlavných orgánov, erektilné tkanivo (homológ pohlavného údu u muža), s veľkým počtom voľných nervových zakončení a senzitívnych nervových teliesok. Dráždenie pohlavných orgánov u samíc cicavcov vyvoláva podnety pohlavného vzrušenia. Mechanizmus erekcie u klitorisu je rovnaký ako u muža, erekcia je však menej výrazná. Viditeľná časť pripomínajúca gombík je umiestnená vo vulve blízko vonkajšieho spojenia malých pyskov ohanbia, nad poševným vchodom. Jeho zvláštnou úlohou je navodenie pohlavného vzrušenia a orgazmu.
Droga (v zmysle psychotropná (psychoaktívna) alebo omamná látka) je akákoľvek prírodná alebo umelo vytvorená látka, ktorá má potenciál ovplyvniť centrálny nervový systém, zmeniť vnímanie, náladu alebo vedomie. Vzhľadom na širokú definíciu existuje veľký počet drog, ktoré sa delia na: stimulanty, antidepresíva, anxiolitiká, antipsychotiká, halucinogény (aj ako psychedeliká) a sedatíva. Drogy sa od seba výrazne líšia v akej miere vyvolávajú závislosť, ako sú škodlivé pre ľudský organizmus, ako sú škodlivé pre spoločnosť a ako ľahko je možné sa predávkovať k smrti. Niektoré drogy, najmä kvôli svojmu potenciálu vytvoriť silnú fyzickú závislosť (napr. heroín, kokaín alebo legálne opiáty na predpis ako fentanyl) sú vážnym spoločenským problémom.
Dupuytrenova kontraktúra je ochorenie pri ktorom dochádza k postupnému stiahnutiu a zvrašteniu kože na dlani s následnou deformitou prstov, vyvolanému nebolestivým väzivovým pruhom, ktorý ide z dlane na prsty. Zasiahnuté bývajú predovšetkým prstenník a malíček, ktoré sa niekedy dokážu skrútiť až dole do dlane. Ochorenie spravidla postihuje obe ruky, pričom sa rozvíja až okolo 40. roku života. Ochorenie, podľa záznamov, častejšie postihuje mužov než ženy.
Duševná alebo psychická porucha je označenie pre výrazný odklon od spôsobu vnímania a správania psychicky zdravého jedinca. Prejavuje sa poruchami v oblasti duševného diania alebo prevažne telesnými príznakmi, ktoré sú zapríčinené psychickými činiteľmi. Postihuje teda vyššiu nervovú činnosť, pritom však nie je podložené makroskopickým poškodením mozgu. Duševné zdravie a duševná porucha sú pojmy značne kultúrne a názorovo podmienené, ich obsah je teda premenlivý a nie je predmetom všeobecnej zhody. V minulosti sa pre duševné poruchy používalo označenie duševná choroba, od ktorého sa však v súčasnosti upúšťa.
Duševná zaostalosť alebo mentálna retardácia alebo mentálna nedostatočnosť alebo duševné postihnutie (staršie slabomyseľnosť; najmä vrodené formy oligofrénia; veľmi zastarano aj sprostosť, blbosť; veľmi zastar. aj idiotia, idiotstvo; v MKCH-10 F70-F79) je zastavenie alebo nedokončenie vývinu intelektu. Presné definície sa rôznia. V diagnostike (z dôvodu nedostatku iných možností objektívnej diagnózy) sa ako duševná zaostalosť chápe IQ pod 70 a pri IQ mierne nad 70 hovoríme o hraničnej duševnej zaostalosti.
Dýchacia sústava (lat. systema respiratorium) je orgánová sústava živočíchov, ktorá slúži na dýchanie, teda výmenu dýchacích plynov kyslíka a oxidu uhličitého medzi vnútorným a vonkajším prostredím.
Dysgrafia je špecifická porucha písania, ktorá sa prejavuje celkovou výraznou neúhľadnosťou písma, jeho tvarom, rozdielnou výškou a kolísajúcim sklonom.
Dysmorfofóbia je chorobný strach z vlastnej škaredosti. Podľa vedcov z Brazílskej univerzity touto poruchou trpí až štrnásť, podľa Nemcov len dve percentá populácie. Ľudia s touto diagnózou nevnímajú samých seba tak, ako ich vníma ich okolie. Pri pohľade do zrkadla pociťujú znechutenie a úzkosť, čo pomaly vedie k panike, sociálnym fóbiám a depresii, ktoré vedú až k extrémnym zmenám zovňajšku alebo opačne, k sebapoškodzovaniu. Každý piaty pacient trpiaci dysmorfofóbiou sa údajne pokúsi o samovraždu.
Dyspnoe (gr., tiež dispnoe) je dýchavičnosť, záduch, príznak astmy.
Dystrofia (gr.) je najnižší stupeň regresívneho poškodenia buniek a mimobunkového tkaniva. V podstate ide o vratnú zmenu metabolizmu buniek, ktorá sa môže prejaviť morfologickými zmenami tkanív.
Echogenita je špeciálny termín, ktorý sa používa v rádiológií pri popisovaní charakteristiky tkanív a orgánov v rámci ultrasonografického vyšetrenia. Je vlastne vyjadrením relatívneho stupňa jasu danej štruktúry na obrazovke sonografického prístroja.
Ejakulácia je výron, vystreknutie semena zo samčieho pohlavného údu. K ejakulácii môže dôjsť pri pohlavnom styku, pri masturbácii alebo spontánne v spánku (polúcia) a je väčšinou sprevádzaná pocitom sexuálneho vyvrcholenia - orgazmu.
Embólia je náhle upchatie cievy krvnou zrazeninou. Spúšťačom je tzv. embolus. Ide o štruktúru (napr. krvnú zrazeninu, tkanivo, kvapku tuku), ktorá je vyplavená prúdom krvi a zablokuje cievu. Proces odstránenia embolu, aby sa predišlo embólii, sa nazýva embulektómia.
Emfyzém pľúc alebo rozdutie pľúc je trvalé, abnormálne rozšírenie dýchacích ciest periférne od terminálnych priedušničiek (bronchiolov), spojené s poškodením pľúcneho tkaniva, čo má za následok nadmerný obsah vzduchu v pľúcach. Po strate pľúcneho tkaniva vznikajú cysty, tzv. buly, ktoré sú vyplnené vzduchom. Ochorenie je veľmi často následkom chronického zápalu priedušiek, súhrnný názov pre obe diagnózy je chronická obštrukčná choroba pľúc.
Endokard (gr.) je vnútorná srdcová blana, vnútrosrdie.
Endokrinný disruptor je chemická látka, ktorá môžu narúšať endokrinný systém a vyvolávať nepriaznivé účinky na človeka alebo na prírodu. Ako endokrinné disruptory sú považované napríklad dioxíny, polychlórované bifenyly, ftaláty, DDT alebo bisfenol A.
Endotel je vnútorná výstelka ciev a dutých orgánov.
Ependýmocyty alebo ependýmové bunky sú typom buniek, patriacim do skupiny neuroglie. Sú fylogeneticky aj ontogeneticky najstaršími gliovými bunkami. U vyšších stavovcov tvoria výstelku (ependým) dutín centrálneho nervového systému. Svojim usporiadaním pripomínajú jednovrstvový epitel. Na povrchu je ependým pokrytý brvami, ktoré sú zrejme jedným z mechanizmov pohybu mozgovomiechového moku.
Epidémia je náhly a hromadný výskyt a šírenie infekčných a iných chorôb v určitom mieste a čase. Epidemicky sa šíria napríklad žltačka typu A, cholera, chrípka a podobne.
Epidemiológia (epi – na, medzi, demos – ľudia, logos – veda o) - je vedná disciplína, ktorá skúma prečo, kedy a kde sa choroby vyskytujú, a spôsoby, akými sa prenášajú.
Epikard (gr.) je serózna blana, ktorá pokrýva srdce a časť veľkých ciev v osrdcovníku.
Epikondylus (gr.) je nadhlavica, výčnelok, kostený výstupok na kondyle kosti ramennej (humeru) a stehnovej (femuru). Na každom kondyle su dva epikondyly: jeden vnutorný (mediálny) a druhý vonkajší (laterálny). Na epikondyly sa upínajú šľachy svalov, ich preťažovanie môže viesť k zápalu epikondylu – epikondylitíde.
Epikríza je celkový záver lekára o ochorení.
Epsitaxa (gr.) je krvácanie z nosa.
Erotománia je chorobná pohlavná dráždivosť, túžba po nadmernom sexuálnom ukojení. Môže ísť o primárne nesexuálne motivované substitučné správanie, ale aj o symptóm mánie.
Erytropoetín je hormón, ktorého vylučovanie je regulačne viazané na tlak a nadmorskú výšku. Podporuje tvorbu krvných elementov.
Etiopatogenéza je odborný medicínsky výraz, označujúci príčinu (alebo príčiny) a vývoj choroby.
Eutanázia (z gr. εὐθανασία, znamená „dobrá smrť“) v medicíne je úmyselné ukončenie života pacienta, ktorý trpí nevyliečiteľnou alebo smrteľnou chorobou, inou osobou. K eutanázii môže dôjsť rôznymi spôsobmi, preto sa delí na pasívnu a aktívnu. Pasívna eutanázia je úmyselné nevykonanie opatrení na predĺženie života, napríklad rozhodnutie nepokračovať v podávaní potrebných liekov, odpojenie od kyslíka, neumožnenie transfúzie krvi. Aktívna eutanázia je priame úmyselné konanie za účelom ukončenia života pacienta.
Exhibicionizmus je (podľa MKCH-10) "návratná alebo pretrvávajúca tendencia odhaľovať svoje genitálie pred cudzími (zvyčajne opačného pohlavia) alebo ľuďmi na verejných priestranstvách, bez zameranosti na bližší kontakt. Obyčajne, ale nie vždy, býva sexuálne vzrušenie v čase odhalenia a po akte zvyčajne nasleduje masturbácia." Má číslo F65.2 a patrí medzi poruchy voľby sexuálneho objektu.
Exostóza (novogr. exostosis) je nádorovitý kostný výrastok na povrchu kosti, vznikajúci po úrazoch alebo zápaloch.
Fajčenie je vdychovanie a vydychovanie dymu z tlejúceho tabaku, ktoré má znaky naučeného správania s fyzickými, psychickými a spoločenskými zážitkami. Na fajčenie a na nikotín, látku obsiahnutú v dyme z cigariet, vzniká u ľudí závislosť.
Familiárna adenomatózna polypóza alebo FAP je autozomálne dominantne dedičné ochorenie hrubého čreva s výskytom početných (tisícky) polypov a adenómov, ktoré neskôr malignizujú. Gén, zodpovedný za chorobu, je tzv. APC na 5. chromozóme.
Farmaceutická chémia je odbor farmácie, ktorý kladie aj dôraz na pacientovo-orientovanú farmaceutickú starostlivosť a farmaceuta ako liečebného konzultanta.
Farmakodynamika je základný odbor farmakológie. Zaoberá sa účinkami lieku. Zisťuje, prečo určité liečivo pôsobí pri patologickom procese priaznivo.
Farmakológia (pharmakon – liek, droga, jed) je vedný odbor, ktorý študuje účinky, metabolizmus a použitie chemických látok liekov v liečbe chorôb. Zjednodušene povedané, skúma účinky liekov na biologické systémy. Zahŕňa vedomosti ohľadom zdrojov, chemických vlastností, biologických efektov a terapeutického použitia liekov. Nie je základom iba pre medicínu, ale aj farmáciu, ošetrovateľstvo, zubné lekárstvo a veterinárnu medicínu.
Farmakoterapia je liečenie pomocou liekov; odbor farmakológie, ktorý sa zaoberá liečivým pôsobením liekov, drog.
Felinoterapia je súčasťou odboru animoterapia. Ide o využitie pozitívnych účinkov interakcie medzi zvieraťom (mačkou) a človekom k podpore liečby a zlepšeniu kvality života.
Fencyklidín (iné názvy: 1-(1-fenylcyklohexyl)piperidín, PCP [-skratka angl. názvu phenylcyclohexyl pyperidine], anjelský prášok) je halucinogénna droga.
Fetišistický transvestizmus alebo transvestický fetišizmus je (podľa MKCH-10) „nosenie šiat opačného pohlavia najmä kvôli sexuálnemu vzrušeniu a na získanie výzoru osoby opačného pohlavia. Fetišistický transvestizmus sa odlišuje od transsexuálneho transvestizmu tým, že sa spája so sexuálnym vzrušením a silnou túžbou odložiť šaty, len čo dôjde k orgazmu a sexuálne vzrušenie ochladne. Zjavuje sa ako skoršia fáza vo vývine transsexualizmu.“
Fetišizmus je (podľa MKCH-10) "používanie nejakého neživého objektu ako dráždidla na sexuálne vzrušenie a sexuálne uspokojenie. Mnohé fetiše sú v spojitosti s ľudským telom, napríklad časti odevu alebo obuvi. Iné časté materiály charakterizuje určitá štruktúra, ako je guma, plasty alebo koža. Fetiše majú pre rozličné osoby odlišný význam. V niektorých prípadoch slúžia len na zvýšenie sexuálneho vzrušenia dosahovaného normálnym spôsobom (napr. požiadavka, aby partner nosil určité šaty)." Má číslo F65.0 a patrí medzi poruchy voľby sexuálneho objektu.
Fibrinogén je druh bielkoviny. Vzniká podobne ako albumíny v pečeni. Účinkom enzýmov, ktoré sa v krvi uvoľňujú pri poranení ciev, sa z rozpustného fibrinogénu tvorí vláknitý (nerozpustný) fibrín, proteín, ktorý v spolupráci s krvnými doštičkami upcháva porušenú cievnu stenu. Je to bielkovina krvnej plazmy, ktorá sa tvorbou vláken zúčastňuje na zrážaní krvi a zastavení krvácania.
Fibrocyt je fibroblast, ktorý prestal tvoriť a vylučovať zložky medzibunkovej hmoty a zotrváva v pokoji, zapojený do väziva ako jeho stavebná súčasť. Môže sa v prípade potreby znovu premeniť na fibroblast.
Flebológia je náuka o žilách. Je pododborom dermatológie, ktorý sa zaberá problémami povrchového žilného systému. Je hraničnou vedou medzi dermatológiou a chirurgiou.
Foot fetish(ism) (doslova nožný fetišizmus) je úchylka sexuálneho charakteru, kde človeka vzrušujú nohy, chodidlá, topánky, pančuchy a podobne.
Formálna patogenéza vykladá, ako sa chorobné zmeny postupne vyvíjajú od začiatku ochorenia až do konečného štádia. Používa k tomu rôzne pracovné metódy, najmä laboratórne vyšetrenia alebo experimenty na zvieratách, sleduje vplyv prostredia, práce a iných okolností.
Fovea (lat.) je ústredná jamka sietnice.
Frenulotómia je chirurgické odstránenie uzdičky (lat. frenulum) penisu pri obriezke alebo aj samostatne.
Frigidita alebo frigidnosť je chladnosť, dnes najmä pohlavná chladnosť (najmä žien) - čiže tzv. pohlavná frigidita či frigiditas sexualis, prejavujúca sa ako malá pohlavná aktivita a neschopnosť orgazmu. Môže mať psychické alebo fyzické príčiny.
Frotérstvo je choroba, ktorá spočíva v úmyselnom vyhľadávaní dotykov s inou osobou pre pohlavné „samodráždenie“, napríklad v rôznych tlačeniciach, v radoch, dopravných prostriedkoch.
Ftizeológia je odbor medicíny zaoberajúci sa prevenciou, diagnostikou a liečením tuberkulózy.
Funkčná porucha je porucha činnosti, pri ktorej nebola zistená porucha nositeľa tejto činnosti, napr. porucha činnosti niektorého orgánu, pri výskume ktorej nebola zistená ako príčina porucha tohto orgánu.
Fytoestrogén je prírodná látka s účinkom podobným estrogénu
Fytoterapia (z gréckych slov fyton, tj. rastlina a therapeuein, tj. starať sa, liečiť) je liečba pomocou rastlín, respektívne liekovými formami pripravenými priamo z liečivých rastlín. V podstate je to bylinkárstvo na vedeckých základoch. Pri tejto činnosti sú využívané liečivé rastliny, tzn. hlavne byliny, polokry, kry, stromy a tiež v obmedzenej miere aj huby a riasy. Osoba praktikujúca fytoterapiu sa označuje ako fytoterapeut, poprípade ako bylinkár.
Fyziatria, balneológia a liečebná rehabilitácia (skr. FBLR, angl. spravidla physical medicine and rehabilitation) je medicínsky "špecializačný odbor, ktorý komplexne využíva prostriedky svojich odborov na prevenciu, diagnostiku, liečbu a výskum porúch zdravia a ich následkov s cieľom maximálnej možnej obnovy a zachovania, respektíve zlepšenia telesných, duševných a sociálnych funkcií a pracovných schopností." (Výnos MZd SR č. 04765/2006 - SL)
Fyziológia je veda študujúca funkcie organizmov, orgánov a orgánových sústav. V užšom zmysle sa pod pojmom fyziológia najčastejšie myslí fyziológia živočíchov a človeka. Štúdium rastlín sa vo vedeckej komunite vždy označuje špecificky ako fyziológia rastlín.
Fyziologický roztok (v lekárskom slangu „fyzák“) je 0,9 % vodný roztok chloridu sodného, obsahujúci 9 g NaCl v 1 litri roztoku. Jedná sa o roztok izotonický, t.j. s približne rovnakou osmolalitou 308 mmol/kg v porovnaní s krvnou plazmou. Koncentrácia látkového množstva fyziologického roztoku je c=0,15mol/l.
GABAergný systém je mediátorový systém (skupina neurónov a nervových dráh), ktorý ako signálnu molekulu/mediátor pri prenose nervového vzruchu na synapsii využíva kyselinu gama-aminomaslovú (GABA, skr. z angl. gama-aminobutyric acid), hlavný inhibičný neurotransmiter v ľudskom mozgu.
Gastroenterológia je odbor vnútorného lekárstva, ktorý sa zaoberá prevenciou, diagnostikou a liečením chorôb tráviaceho ústrojenstva.
Gén je úsek (sekvencia) DNA alebo RNA, ktorá kóduje informáciu na tvorbu nejakého produktu. V užšom zmysle gén kóduje tvorbu jednej bielkoviny. Existuje množstvo rôznych definícií génu, často upravených na potreby jednotlivých vedných disciplín. Gén je základná funkčná jednotka dedičnosti.
Generický liek alebo generikum je liek s rovnakým zložením a terapeutickým účinkom ako originálny liek, ktorý avšak už nevyrába pôvodný výrobca. Generické lieky obsahujú liečivá, ktoré nie sú chránené patentom, pretože patent stratil platnosť alebo vôbec nebol vydaný. Ich charakteristikou je nižšia cena, na ktorej sa odzrkadľuje to, že výrobcovia generík nemuseli vynaložiť náklady na výskum a vývoj lieku a vďaka nemonopolnému (pozri monopol ponuky) postaveniu na trhu si vzájomne cenovo konkurujú.
Geriatria je synonymum pojmu klinická gerontológia, no tiež označenie špecializovaného lekárskeho oboru. Etymologicky je pojem odvodený od gréckeho gerón (starý človek) a iatros (lekár).
Gerontológia je odbor medicíny, ktorý sa zaoberá procesom starnutia a ochorení týkajúcich sa starnutia.
Glukagón je polypeptidický hormón produkovaný A-bunkami pankreasu, ktorý pôsobí proti účinkom inzulínu (antagonista inzulínu), čím udržuje u človeka vyrovnanú hladinu glykémie (hladiny cukru v krvi). Tým predchádza ťažkej hypoglykémii, a tak zabezpečuje neustálu výživu životne dôležitých orgánov. Hlavným stimulátorom sekrécie glukagónu je hypoglykémia, čo znamená zníženie koncentrácie glukózy v krvi. Glukagón štiepi glykogén na glukózu až do krvi.
Glutamátergný systém je mediátorový systém (skupina neurónov a nervových dráh), ktorý ako signálnu molekulu/mediátor pri prenose nervového vzruchu na synapsii využíva glutamát, najrozšírenejší excitačný neurotransmiter v ľudskom mozgu.
Glycínergný systém je mediátorový systém (skupina neurónov a nervových dráh), ktorý ako signálnu molekulu/mediátor pri prenose nervového vzruchu na synapsii využíva glycín, inhibičný neurotransmiter miechy.
Glykogén je polysacharid, ktorý si bunky vytváraju ako zásobnú formu zo sacharidov. Je energetickým zdrojom v látkovom metabolizme. Glykogén vzniká spájaním glukózových jednotiek do rozvetvených reťazcov, ktoré sú viac rozvetvené ako pri molekule škrobu.
Gynekológia je odbor medicíny, ktorý sa zaoberá prevenciou, diagnostikou a liečením všetkých organických a funkčných porúch reprodukčných orgánov ženy.
Gynekologická onkológia je odbor medicíny, ktorý sa zaoberá nádormi ženského reprodukčného systému, zahŕňajúceho rakovinu vaječníkov, maternice, vagíny a ďalších častí ženského reprodukčného systému.
Gyrifikácia je embryonálny proces, pri ktorom dochádza k tvorbe mozgových gyrov - závitov. U človeka začína v 22. týždni a konči sa v 40. týždni vnútromaternicového vývinu. V tomto čase už počet závitov a zárezov zodpovedá dospelému mozgu.
Halofantin je účinný liek na erytrocytné nepohlavné štádia všetkých druhov malarických plazmódií. Indikovaný je k liečbe nekomplikovanej chlorochin rezistentnej malárie, hlavne vyvolanej multirezistentnými kmeňmi P. falciparum.
Hebefrénia je forma schizofrénie v puberte; psychóza. Prejavuje sa protikladmi v konaní.
Hematokrit je pomer medzi objemom bunkovej časti krvi (teda najmä erytrocytov) a objemom celej krvi.
Hematológia je veda zaoberajúca sa fyziologickými funkciami krvi a ochoreniami krvi. Hematológia je samostatný špecializačný medicínsky odbor. Len málo lekárskych odborov môže hematológii konkurovať svojím progresívnym vývojom a rozsahom riešenej problematiky. Pôvodne malý pododbor vnútorného lekárstva sa rozšíril na interdisciplinárny odbor v úzkom spojení s interným lekárstvom, kardiológiou, onkológiou, gynekológiou, chirurgickými disciplínami a medicínou neodkladných stavov. Názov hematológie je odvodený z gréckeho tó haima – krv a lógos – slovo. Zjednodušená charakteristika hematológie – odbor skúmajúci zloženie krvi a krvotvorných orgánov, ich funkcie za normálnych okolností a chorobných podmienok. Moderná hematológia je rozšírená o transplantačnú problematiku, transplantácie krvotvorných buniek a kostnej drene a svojimi poznatkami vrátane imunohematológie zasahuje do transplantácie orgánov. Hematológia je raritná svojou vyváženosťou klinickej a laboratórnej medicíny.
Hemolyticko-uremický syndróm je závažná choroba, ktorá je komplikáciou infekcie enterohemoragickými Escherichia coli. Postihuje prevažne deti. Účinkom toxínu (shiga-like toxín) produkovaného patogénnymi Escherichia coli dochádza k poškodeniu endotelu, následnej hemolytickej anémii a trombotizácii drobných periférnych ciev, s ťažkým poškodením predovšetkým obličiek. Táto komplikácia vedie často až k smrti dieťaťa.
Hemostáza sa definuje ako schopnosť živého organizmu zastaviť krvácanie a minimalizovať krvné straty. Ide o komplikovaný a komplexný dej, na ktorom sa zúčastňujú viaceré zložky.
Hepatitída je vírusové ochorenie spôsobujúce zápal pečene. Ľudovo sa nesprávne nazýva žltačka. Delí sa na hepatitídu akútnu a chronickú.
Hepatitída typu B je infekčná choroba spôsobená vírusom hepatitídy typu B (HBV). Ochorenie sa môže prejaviť jednou zo štyroch foriem, a to ako akútna hepatitída, chronická hepatitída, fulminantná hepatitída s masívnou nekrózou pečene a infekcia súčasne s vírusom hepatitídy B.
Hepatológia je odbor medicíny, ktorý zahŕňa štúdium pečene, žlčníka, žlčových ciest a pankreasu. Napriek tomu, že je považovaná za súčasť gastroenterólogie, jej rýchly rozvoj viedol v niektorých štátoch k osamostatneniu tejto vedy. Špecializovaní lekári sa nazývajú hepatológovia.
Hipokampus (iné názvy: hipokamp, zriedkavo (nesprávne?): hippokampus; lat. hippocampus) je dôležitou súčasťou mozgu človeka a ďalších stavovcov. Patrí do limbického systému a hrá dôležitú úlohu pri konsolidácii informácií z krátkodobej pamäti do dlhodobej pamäti a priestorovej orientácie. Ľudia a iné cicavce majú dva hipokampy, jeden na každej strane mozgu (cerebrum). Hipokampus je úzko spojený s mozgovou kôrou a u cicavcov sa nachádza v mediálnom temporálnom laloku (strednom spánkovom laloku).
Hippokratova prísaha, nazvaná podľa gréckeho lekára Hippokrata z Kósu, je súbor etických pravidiel konania lekára. Považuje sa za prvú podstatnú formuláciu lekárskej etiky. Tradične sa pripisuje Hippokratovi alebo niektorému z jeho žiakov, ale jej postoje mohli mať korene aj v učení pytagorejcov.
Histamínergný systém je mediátorový systém (skupina neurónov a nervových dráh), ktorý ako signálnu molekulu/mediátor pri prenose nervového vzruchu na synapsii využíva histamín.
Histológia je veda zaoberajúca sa štúdiom mikroskopickej štruktúry orgánov a tkanív (v prípade rastlín pletív). Histológia najčastejšie používa svetelný mikroskop a rôzne farbiace techniky.
HIV Drug Resistance Database, známa tiež ako Stanford HIV RT and Protease Sequence Database, je databáza Stanford University, ktorá sleduje 93 bežných mutácií HIV. V roku 2008 bola prerobená s 93 bežnými mutáciami po zostavení pôvodnej databázy v roku 2007 s 80 mutáciami. Najnovší zoznam využíva údaje z iných laboratórií v Európe, Kanade a Spojených štátoch vrátane viac ako 15 000 sekvencií neliečených jedincov.
Hlavicová prietoková žila (lat. vena emissaria condylaris) je prietoková žila, ktorá spája esovitý splav (sinus sigmoideus) cez canalis condylaris a chrbticové žilové splete (plexus venosi vertebrales).
Hlávková prietoková žila (lat. vena emissaria mastoidea) je hlavová žila, ktorá vedie krv z esovitého splavu do záhlavnej žily (vena occipitalis) alebo do zadnej ušnicovej žily (vena auricularis posterior).
Hlavové nervy alebo mozgové nervy alebo kraniálne nervy sú osobitná skupina periférnych nervov, ktorá sa vyznačuje tým, že vychádza priamo z mozgu alebo predĺženej miechy. Existuje 12 hlavových nervov (väčšinou patria medzi zmiešané nervy – so senzitívnymi aj motorickými vláknami).
Hltan (lat. pharynx) je svalová trubica pokrytá viacradovým cylindrickým alebo viacvrstvovým dlaždicovým nerohovatejúcim epitelom. Meria asi 12 cm. Spája nosovú dutinu, ústnu dutinu, hrtan a pažerák. Je križovatkou tráviacej a dýchacej sústavy. Je rozdelený na 3 časti: nosová, ústna a hrtanová.
Hluchota (lat. surditas) je porucha až strata sluchu, ktorá sťažuje alebo znemožňuje príjem zvukových informácií.
Holterovo monitorovanie je vytváranie EKG záznamu počas každodennej činnosti i počas spánku v priebehu 24 hodín. Prístoj zostrojil americký vedec Norman Holter.
Hydronefróza (lat. hydronephrosis) je rozšírenie obličkovej panvičky spôsobené stagnáciou moču pri prekážke v močových cestách. V pokročilých štádiách spôsobuje atrofiu obličkového parenchýmu a môže viesť až k úplnému zániku jej funkcie.
Hyperbarická komora alebo pretlaková komora je tlaková nádoba prispôsobená na pobyt jednej alebo viacerých osôb za podmienok zvýšeného tlaku vzduchu alebo iného dýchacieho plynu (najčastejšie kyslíka). Zariadenie komory umožňuje kontrolované zvyšovanie, udržiavanie a znižovanie tlaku vo vnútri nádoby.
Hyperbarická kyslíková terapia alebo hyperbarická oxygenoterapia alebo hyperbaroxia (HBO) je liečebná metóda spočívajúca v dýchaní kyslíka za podmienok zvýšeného atmosférického tlaku.
Hyperestézia (gr. hyperaisthesis; hyper-= viac, aisthesis = cítenie; lat. hyperaesthesia) alebo precitlivelosť je nenormálna, chorobne zvýšená citlivosť na senzorické podnety. Najčastejšia je hyperestézia pri poruchách periférnych nervov a zvýšená citlivosť je pre dotyk. Hyperestézia môže znamenať aj psychické zvýšenie vnímavosti pri duševných poruchách.
Hypercholesterolémia je zvýšená hladina cholesterolu v krvi. Vyskytujúca sa u ľudí približne od 35 rokov, v mladšom veku viacej u mužov, v staršom (pribl. od 55) viacej u žien.
Hyperpituitarizmus je označenie pre syndrómy spôsobených nadbytkom hormónov adenohypofýzy. Najčastejšie ide o čiastkové hyperpituitarizmy, ktorých podstatou je nadprodukcia jedného hormónu, menej často dvoch hormónov nádorom, najčastejšie adenómom, zriedkavejšie karcinómom.
Hyperplázia hypofýzy je patologický (chorobný) stav, pri ktorom dochádza k zmnoženiu jedného alebo viacerých typov jej buniek. Môže byť difúzna alebo uzlovitá. Patologickými typmi buniek v prednom laloku hypofýzy sú: T (tyreoprivné) bunky pri zníženej činnosti štítnej žľazy; Crookeove bunky pri Cushingovom syndróme a dlhodobom podávaní kortikoidov; kastračné bunky - hyperplázia buniek produkujúcich gonadotropíny - folikulostimulačný hormón a luteinizačný hormón; mukoidné bunky - produkujúce kortikotropín pri zníženej činnosti kôry nadobličiek
Hypersomnia alebo nadmerná spavosť je stav, pri ktorom človek abnormálne dlho alebo abnormálne často spí. Jej opakom je nespavosť. K najčastejším príčinám patrí hypotyreóza, alkoholizmus a chronické zlyhanie srdca.
Hypervitaminóza je ochorenie spôsobené príliš vysokou mierou nahromadených vitamínov v tele organizmu. Týka sa predovšetkým vitamínov rozpustných v tukoch (A, D, E, K), ktoré sú ukladané v pečeni a v telesnom tuku a ich dlhodobá nadmerná koncentrácia môže spôsobiť napr. poškodenie pečene. Vitamíny rozpustné vo vode telo neuskladňuje a ich aktuálny prebytok je vylúčený obličkami, preto sa u nich hypervitaminóza vyskytuje len vzácne.
Hypnotiká sú látky, ktoré pri terapeutickej dávke vyvolávajú útlm centrálnej nervovej sústavy a navodzujú spánok alebo stav veľmi podobný spánku; pôsobia teda hypnoticky.
Hypochondria je psychická porucha spočívajúca v prehnanom a intenzívnom zameraní sa na vlastný zdravotný stav a najmä o presvedčení o vlastnej vážnej (fakticky však neexistujúcej) chorobe. Normálne a zvyčajné pocity a nenápadný výzor osoba často pokladá za abnormálne a zapríčiňujúce utrpenie, pričom sa pozornosť zvyčajne zameriava len na jeden alebo dva orgány alebo sústavy tela. Často býva u postihnutých pacientov prítomná depresia alebo úzkosť.
Chemoterapia je v pôvodnom význame liečebná metóda liečby onkologických a parazitárnych ochorení pri ktorých liek cielene zasahuje len rakovinové bunky alebo bunky parazita.
Chinolóny sú skupina širokospektrálnych antibiotík. Sú odvodené od kyseliny nalidixovej. Sú vysoko účinné a ešte donedávna boli považované za veľmi bezpečné. Zistilo sa však, že majú potenciálne nepríjemné vedľajšie účinky - napríklad sú zaznamenané prípady poškodenia šliach až s ich pretrhnutím pri užívaní chinolónov v kombinácii so systémovými kortikosteroidmi.
Chirurg je lekár špecialista, s atestáciou v odbore chirurgia, prípadne v jej ďalších pododboroch (hrudná chirurgia, kardiochirurgia, detská chirurgia a ďalšie). V širšom slova zmysle sa pod označením chirurg myslí i lekár inej špecializácie, ktorý vykonáva chirurgické zákroky, napr. gynekológ, urológ, ortopéd a ďalší.
Chirurgia je základný medicínsky odbor, ktorý sa zaoberá diagnostikou a liečbou ochorení a úrazov, ktoré sú liečiteľné chirurgickými metódami. Pod pojmom chirurgia sa rozumie zdravotná starostlivosť v odbore všeobecná chirurgia a zdravotná starostlivosť v odbore gastroenterologická chirurgia.
Chloramfenikol (2,2-dichlór-N-[(aR,bR)-b-hydroxy-a-hydroxymetyl-4-nitrofenetyl]acetamid) je antibiotikum, ktoré bolo izolované z baktérie Streptomyces venezuelae. V súčasnosti je vyrábané synteticky. Účinkuje bakteriostaticky v štádiu množenia mikroorganizmov, zasahuje do syntézy bielkovín. Chloramfenikol je účinný proti širokému spektru mikroorganizmov, no pre jeho vážne nežiaduce účinky (napr. poškodenie kostnej drene, vyvoláva nechutenstvo, zvracanie, alergie, u detí tzv. sivý syndróm-neschopnosť detoxikácie chloramfenikolu až s možným rizikom vzniku aplastickej anémie) u ľudí, je obyčajne rezervované na liečbu vážnych a život ohrozujúcich infekcii (napr. brušný týfus, bakteriálna meningitída, čierny kašeľ). V praxi sa používa pri stanovení kvasiniek a vláknitých húb. V GKCh (glukóza + kvasničný autolyzát + chloramfenikol) kultivačnom médiu inhibuje rast baktérií.
Cholesterolémia je hladina cholesterolu v krvi. Závisí od pohlavia a veku. U detí a mladistvých je nižšia, v starobe sa postupne zvyšuje.
Cholínergný systém je mediátorový systém (skupina neurónov a nervových dráh), ktorý ako signálnu molekulu/mediátor pri prenose nervového vzruchu na synapsii využíva acetylcholín.
Chorobopis je záznam o diagnóze, priebehu a liečbe choroby a s tým súvisiacim zdravotným stavom konkrétneho pacienta vyhotovený nemocnicou. Obsahuje osobné údaje pacienta, anamnézu, výsledok objektívneho vyšetrenia pri prijatí (objektívny nález), diagnózu a počas pobytu v nemocnici (hospitalizácie) je doplnený dekurzmi (dennými záznamami o zdravotnom stave pacienta) a výsledkami ďalších prípadných vyšetrení (napr. laboratórnymi nálezmi). Na základe chorobopisu sa pri prepustení pacienta z nemocničnej starostlivosti vyhotovuje prepúšťacia správa a chorobopis sa následne archivuje, resp. vyjme z príručnej registratúry a uloží v registratúrnom stredisku nemocnice.
Chronický únavový syndróm (angl. chronic fatigue syndrome, skr. CFS; iné názvy: (benigná) myalgická encefalomyelitída, myalgická encefalopatia, skr. ME, chronický únavový (a) imunitnodysfunkčný syndróm/syndróm chronickej únavy a imunitnej dysfunkcie, angl. Chronic fatigue immune dysfunction syndrome, skr. CFIDS) je porucha, pri ktorej sa postihnutý cíti bez zjavnej príčiny stále vyčerpaný, sťažuje sa na bolesti hlavy, kĺbov i krku. Príčina syndrómu nie je jasná, za najpravdepodobnejšiu sa v súčasnosti považuje oslabenie imunitného systému vplyvom zhoršeného životného prostredia (napr. dlhodobým vystavením chronickému stresu, pôsobeniu chemických látok alebo skrytou neznámou infekciou). Čiastočné synonymum, spravidla trochu širší pojem, je postvirálny únavový syndróm (post-viral fatigue syndrome).
Iatrogénne poškodenie (grec. iatros = lekár; genos = pôvod) alebo iatrogénia je poškodenie pacienta spôsobené lekárom, napr. chybným výkonom, nesprávnym postupom ale aj nevhodným správaním.
Imbecilita (príslušná osoba je imbecil) je v staršom delení (debilita-imbecilita-idiotia) forma duševnej zaostalosti menej výrazná ako hlboká duševná zaostalosť a nie nevyhnutne dedená. Dnes zodpovedá v MKCH-10 F71 (stredný stupeň duševnej zaostalosti) a F72 (ťažká duševná zaostalosť).
Implantát (z lat. in- = v, do a plantere = zasadiť) je cudzie teleso, ktorého účelom je nahradiť stratenú, nefungujúcu alebo nedostatočnú biologickú štruktúru (orgán, časť tela, alebo tkanivo). Moderné medicínske implantáty sú materiálovo i technologicky veľmi vyspelé. Vonkajší obal je tvorený z materiálov, na ktoré imunitný systém ľudského tela nereaguje – napríklad z titanu, nitinolu, polyetylénu, polytetrafluóretylenu (náhrada „chrupavky“ v protézach kĺbov), polymetylmetakrylátu (vnútroočná náhrada šošovky). V niektorých prípadoch obsahujú vyspelú elektroniku a mikroprocesory, ako napríklad kochleárny implantát alebo kardiostimulátor. Iným typom sú implantáty, ktoré majú kompaktnú vnútornú štruktúru – napríklad zubné alebo kĺbne.
Imunita (lat.) je odolnosť živého organizmu (schopnosť živého organizmu "úspešne" reagovať) voči pôvodcovi choroby (antiinfekčná imunita), jedu, alebo vôbec určitej látke (najmä na nádory a transplantáty – tzv. protinádorová imunita a transplantačná imunita). Dôležitú časť imunitného systému tvorí lymfatická sústava, jej aktívnou súčasťou je lymfa – tekutina, ktorá sa vytvára z medzibunkovej tekutiny. Pozdĺž týchto ciev sú v tele rozptýlené lymfatické uzliny, ktoré spĺňajú úlohu akéhosi filtra. Tvoria sa v nich lymfocyty – imunitné bunky, ktoré nás chránia pred cudzorodými mikroorganizmami. Súčasťou lymfatickej sústavy sú aj orgány ako týmus, slezina a takisto aj kostná dreň a lymfatické tkanivá ako napríklad mandle alebo lymfatické tkanivo sústredené pozdĺž tráviaceho traktu.
Infekcia enterohemoragickými Escherichia coli je jednou z príčin hemoragickej kolitídy a hemolyticko-uremického syndrómu. Výskyt je sporadický alebo epidemický (i vo vyspelých krajinách), postihuje prevažne deti. Zdrojom infekcie je najčastejšie infikované hovädzie mäso. Enterohemoragické kmene E.coli (EHEC) sa viažu na povrch sliznice čreva podobne ako enteropatogénne kmene, postihujú však najmä hrubé črevo. Navyše produkujú enterotoxín podobný tomu, ktoré produkuje rod Shigella - tzv. shiga-like toxín alebo verotoxín.
Infekcia enteroinvazívnymi Escherichia coli je príčinou nebezpečných hnačiek s prímesou hlienu a krvi, spojených s vysokou horúčkou. Enteroinvazívne kmene E.coli sa mechanizmom účinku podobajú šigelám – prenikajú dovnútra buniek, množia sa v nich a následne ich ničia. Infekcia sa preto podobá bacilovej červienke (dyzentérii). Liečba je antibiotická a symptomatická, s dôrazom na stabilizáciu vnútorného prostredia (rehydratácia).
Infekcia enteropatogénnymi Escherichia coli je príčinou hnačiek novorodencov. Novorodenec trpí vodnatými hnačkami, ktoré rýchlo vedú k jeho dehydratácii (odvodneniu). Bez liečby môže infekcia skončiť aj smrťou. Sú veľkým problémom a jednou z príčin vysokej mortality novorodencov v rozvojových krajinách, vo vyspelých krajinách sa vyskytujú sporadicky. Enteropatogénne kmene E.coli nevyvolávajú infekcie u väčších detí a dospelých. Nebola u nich dokázaná tvorba enterotoxínov. Väzbou na enterocyty poškodzujú sliznicu tenkého čreva. Liečba je antibiotická, s dôrazom na stabilizáciu vnútorného prostredia (rehydratácia).
Infekcia enterotoxigénnymi Escherichia coli je príčinou hnačiek detí i dospelých. Výskyt týchto hnačiek je endemický, stretávame sa s nimi v teplejších podnebných pásmach (napr. Egypt, Mexiko). Na Slovensku sa objavujú v podobe tzv. cestovateľských hnačiek u dovolenkárov a cestovateľov krátko po návrate z ohrozených oblastí. Enterotoxigénne kmene E.coli kolonizujú tenké črevo pomocou fimbrií, ktoré sú druhovo špecifické. Produkujú 2 typy enterotoxínov: termolabilný (podobná štruktúra i účinok ako choleragén) a termostabilný.
Infekčná choroba (iné názvy: nákazlivá choroba, infekčné ochorenie, chytľavá choroba, trochu nepresne: infekcia) je ochorenie spôsobené rôznymi mikroorganizmami.
Infektológia je vedecká disciplína skúmajúca infekčné choroby.
Intenzívna medicína je odbor medicíny, ktorý zabezpečuje starostlivosť a liečbu kriticky chorých, u ktorých hrozí zlyhanie, zlyháva alebo zlyhala funkcia jedného alebo viacerých orgánových systémov. Pri aplikácii princípov intenzívnej medicíny spolupracuje s operačnými a neoperačnými odbormi.
Intoxikácia alebo otrava alebo otrávenie sú účinky jedu na organizmus, ktoré môžu spočívať v jeho dočasnom alebo trvalom poškodení alebo vedú k smrti. Látka ktorá vnikla do organizmu ako jed sa nazýva noxa. Závaťnosť intoxikácie závisí od množstva, koncentrácie, rýchlosti vstrebávania a metabolizovania danej látky.
Jednoduchý opar alebo herpes (lat. herpes simplex) je skupina infekčných chorôb kože a slizníc. U väčšiny ľudí sa po prvej infekcii vytvorí dostatočná imunitná obrana. Je však stále veľké množstvo ľudí, u ktorých sa opakuje choroba na jednom mieste tela, najčastejšie na pere.
Kadáver (z lat. cadāver < cadō – „[mŕtvy] padnúť, klesnúť, zahynúť“) je v medicíne označenie mŕtveho ľudského tela (neodborne: mŕtvola) a vo veterinárnej medicíne a poľovníctve označenie tela mŕtveho (uhynutého) zvieraťa (neodborne: zdochlina, mrcina).
Kamptodaktýlia (lat. camptodactylia z gr. καμπτος + δάκτυλος kamptos + daktylos = ohnutý prst) je znetvorenie ruky s trvalým ohnutím jedného alebo viacerých prstov, najčastejšie malíčka.
Kampylobakteriálna enteritída (zápal tenkého čreva) je infekčné hnačkovité ochorenie ľudí, ktorého pôvodcom sú baktérie rodu Campylobacter. Patogénne druhy produkujú toxíny podobné choleragénu a cytotoxíny. K najčastejším vyvolávateľom patria druhy Campylobacter jejuni, Campylobacter coli a Campylobacter laridis.
Kancerológia (lat.+gr.) je náuka o zhubných nádoroch, najmä o rakovine.
Karcinogén (iné názvy: kancerogén; ak ide o látku, označuje sa aj ako: rakovinotvorná látka, karcinogénna látka, kancerogénna látka) je akákoľvek chemická látka, biologický pôvodca (napr. vírus), rádionuklid alebo priemyselný proces, ktorý spôsobuje alebo napomáha rakovinovému bujeniu.
Kardiochirurgia je špecializačný odbor, ktorý zabezpečuje vysoko špecializovanú chirurgickú liečbu vrodených a získaných chorôb srdca a veľkých ciev.
Kardiológia (z gréčtiny "καρδίᾱ" kardia - srdce a λογία logia) je medicínsky odbor, ktorý sa zaoberá sa srdcom a jeho poruchami. Lekár, ktorý sa zaoberá kardiológiou je kardiológ. Lekár, ktorý sa zaoberá kardiochirurgiou je kardiochirurg.
Kastrácia je zákrok, ktorým sa zastaví germinatívna (??) a hormonálna činnosť pohlavných žliaz. Fyzické vyrezanie pohlavných žliaz sa nazýva aj miškovanie. Vykastrovaný jedinec sa nazýva kastrát. Obvykle sa kastrujú samce (orchiektómia), ale v súčasnosti sa kastrujú aj samice, najmä feny a mačky (ovariohysterektómia).
Katabolizmus alebo katabióza (cata – nadol) je metabolická fáza, pri ktorej sa zložité biomolekuly (cukry, tuky, bielkoviny) väčšinou v kaskáde biochemických reakcií štiepia na menšie a jednoduchšie molekuly. Pri tomto procese sa uvoľňuje energia, ktorá je vo forme ATP použitá pri opačných, anabolických procesoch.
Kavita je pojem, ktorý sa v medicíne (patologická anatómia, rádiológia) používa na popis hrubostennej dutiny vyplnenej vzduchom, lokalizovanej takmer výhradne v pľúcach. Vzniká tak, že pôvodne solídne ložisko (granulomatózny zápal, nádor) podľahne v centrálnej časti nekróze a tento nekrotický materiál sa „vydrénuje“ cez priedušky. Najčastejšou príčinou jej vzniku je tuberkulóza, no jej príčinou môžu byť i iné ochorenia, napríklad rakovina. Kavita nie je synonymom abscesu.
Kazuistika (niekedy aj medicínska kazuistika) je v medicíne súhrn klinických pozorovaní priebehu istej choroby u konkrétneho pacienta alebo niekoľkých chorých a opis jednotlivých chorobných prípadov. Predstavuje súhrnnú správu o ochorení vrátane jeho genézy, vývoja, diagnostiky, liečby a súčasného stavu. Najčastejšie sa uplatňuje pri ochoreniach, ktoré sa vyvíjajú atypicky, majú neočakávané komplikácie a vyžadujú osobitnú diagnostickú a liečebnú starostlivosť. Súčasťou medicínskej kazuistiky môže byť aj diskusia k okolnostiam, ktoré mohli ovplyvniť vývoj ochorenia, jeho diagnostiku a liečbu. Medicínska kazuistika prináša cenné poznatky pre lekárov a ostatných zdravotníckych pracovníkov.
Kel je modifikovaný zväčšený zub, vyčnievajúci z úst niektorých cicavcov.
Klaustrofóbia je chorobný strach z uzavretých alebo obmedzených priestorov. Príčinou vzniku klaustrofóbie môže byť nepríjemný zážitok, napríklad vo výťahu, ktorý sa následne fixoval a rozšíril aj na iné situácie. Nejde o strach z nedostatku vzduchu, ale skôr o obavu, či sa bude dať z objektu uniknúť. Klaustrofóbiou trpí asi 5 % populácie na svete. Opakom klaustrofóbie je agorafóbia – strach z otvorených a najmä verejných priestorov.
Klinická biochémia je interdisciplinárny obor, jeden z pododborov biochémie, respektíve špecializovaný odbor medicíny zameraný na skúmanie základných biochemických procesov v ľudskom organizme z hľadiska ľudského zdravia resp. z hľadiska liečby ochorení, poprípade z dôvodov prevencie vzniku ochorení.
Klinika je špecializované zdravotnícke zariadenie menšieho rozsahu než nemocnica, ktoré spravidla prevádzkuje súkromná spoločnosť. Zvyčajne poskytuje len ambulantnú zdravotnú starostlivosť, napr. v odbore oftalmológia (očná klinika), stomatológia (dentálna klinika) a pod.
Klystír je procedúra, počas ktorej sa do konečníka a hrubého čreva cez análny otvor vstrekuje tekutina. Tá spôsobuje rozšírenie čriev, zrýchlenie peristaltiky a okamžité nutkanie na stolicu. Klystír sa vykonáva z medicínskych dôvodov (liečba zápchy, prečistenie hrubého čreva), ako súčasť alternatívnych terapií a pod.
Kmeňové bunky sú primárne nediferencované bunky, ktoré majú schopnosť sa premeniť (diferenciácia) na iný, špecializovanejší druh buniek. Táto schopnosť umožňuje telu vytvoriť nové bunky a nahradiť tak špecializované tkanivá, ktorých bunky sa už deliť nedokážu.
Kolenný kĺb (iné názvy: kĺb kolena, kolenný zhyb, koleno; latinsky articulatio genus) je najväčší a najzložitejší kĺb v ľudskom tele. Spája stehennú kosť, holennú kosť a najväčšiu sezamskú kosť tela jabĺčko. Umožňuje pohyb dolnej časti nohy a tým chôdzu.
Kolitída alebo zápal hrubého čreva je zápalové, väčšinou infekčné postihnutie steny hrubého čreva. Príčinou môžu byť toxíny, baktérie, vírusy, prvoky i parazity, no aj autoimúnne postihnutie. U pomerne častých chorôb zo skupiny idiopatických črevných zápalov nie je príčina jednoznačná. Základným prejavom je hnačka, často spojená so zvýšenou teplotou, bolesťami brucha a dehydratáciou. Zápal hrubého čreva, spojený s postihnutím tenkého čreva sa označuje ako enterokolitída. V Medzinárodnej klasifikácii chorôb sú infekčné kolitídy zahrnuté v kapitole A00 až A09.
Kóma (staršie: koma) je tretí, najťažší stupeň kvantitatívnej poruchy vedomia. Je to stav hlbokého bezvedomia. K najčastejším príčinám patrí úraz hlavy, krvácanie do mozgu, nervové infekcie, otravy, cukrovka, nízky obsah glukózy v krvi, pečeňové zlyhanie, obličkové a niektoré endokrinné choroby. Chorého nemožno prebrať, nereaguje ani na bolestivé dráždenie.
Konečník (lat. intestinum rectum alebo rectum) je posledná časť hrubého čreva (resp. pri inej terminológii posledná časť čreva nadväzujúca na hrubé črevo) stavovcov. Ústi buď do kloaky alebo pri cicavcoch do vonkajšieho priestoru.
Konizácia (conisatio) je diagnostická a terapeutická metóda používaná na zisťovanie a liečbu abnormalít cervixu maternice. Je tiež známa pod pojmom kónusová biopsia alebo kónusová biopsia chladným skalpelom.
Kontaktná šošovka je optická šošovka umiestená bezprostredne na rohovke oka. Slúži na korekciu optických chýb zraku, plní ochrannú ale i kozmetickú funkciu (napr. zmena farby oka).
Koronavírus 1 spôsobujúci ťažký akútny respiračný syndróm (angl. severe acute respiratory syndrome coronavirus 1 – skratka SARS-CoV alebo SARS-CoV-1) je kmeň koronavírusov, ktorý spôsobuje SARS, chorobu dýchacej sústavy zodpovednú za epidémiu SARS v rokoch 2002-2004. Je to obalený vírus a s jednovláknovou RNA pozitívnej polarity, ktorý infikuje bunky epitelu v pľúcach. Tento vírus vstupuje do hostiteľskej bunky naviazaním sa na Angiotenzín konvertujúci enzým 2. Infikuje ľudí, netopiere a palmové cibetky.
Koroner alebo coroner (angl. coroner) je v štátoch s angloamerickým právnym systémom súdny úradník zodpovedný za vyšetrovanie úmrtia, ktorý sa podieľa na určení príčiny smrti (náhlej či násilnej) a dáva podnet na začatie súdneho vyšetrovania. Koronerom nemusí byť nevyhnutne súdny lekár.
Kotrimoxazol je bakteriostatická antibiotická zmes trimetoprimu a sulfametoxazolu v pomere 1:5, používaná pri liečbe množstva bakteriálnych infekcií. Na Slovensku je známy pod obchodným názvom Biseptol.
Kozmická medicína alebo kozmické lekárstvo je samostatný medicínsky vedný odbor (pôvodne súčasť leteckej medicíny), ktorý sa venuje skúmaniu fyzikálnych a chemických vplyvov pôsobiacich počas kozmického letu na ľudské telo, teda najmä vplyvy spojené s preťažením pri štarte a pristávaním kozmickej lode, s beztiažovým stavom, s účinkami žiarenia, s rytmom života a problémy stravovania a uzavretého ekologického systému.
Kožné žľazy (lat. glandulae cutis) sú žľazy v koži.
Kraniofaryngeóm (iné/staršie názvy: Erdheimov tumor, Erdheimov nádor, Rathkeho nádor, parapituitárny nádor, adamantinóm hypofýzy, ameloblastóm hypofýzy, supraselárna cysta) je nezhubný nádor (existuje i zhubný variant), ktorý pravdepodobne vzniká zo zvyškov Rathkeho puzdra (uvažuje sa i o dlaždicovitej metaplázii buniek adenohypofýzy). Je lokalizovaný väčšinou nad tureckým sedlom klinovej kosti, menej často v ňom. Najčastejšie sa vyskytuje u detí a mladých dospelých. Typický nádor je cystický. Mikroskopicky ho tvoria vzájomne pospájané trámce dlaždicového (plochého) epitelu, uloženého v spojivovom tkanive.
Krátkozrakosť alebo myopia (z gréčtiny) je refrakčná chyba zraku, pri ktorej sa lúče svetla usmernené očnou šošovkou zbiehajú už pred sietnicou, a na sietnici tak nevzniká ostrý obraz. Jej prejavom je zlá viditeľnosť postihnutého na vzdialené predmety. Na korekciu (opravu) neostrého obrazu vznikajúceho v krátkozrakom oku, sa používajú rozptylné šošovky, ktoré sa umiestňujú pred šošovku oka. Rozptylná šošovka musí mať správnu optickú mohutnosť (v dioptriách), ktorú určí pri prehliadke očný lekár - oftalmológ. Ohnisková vzdialenosť rozptylnej šošovky musí byť stanovená tak, aby sa rovnobežné lúče vstupujúce do oka po prechode okom pretínali na sietnici. Opakom krátkozrakosti je ďalekozrakosť.
Kŕč alebo spazmus (lat. spasmus, gr. hyperkinesis) je nefyziologický stav, kedy dochádza k nadmernému či dlhodobému sťahu kostrovej, alebo hladkej svaloviny.
Kŕčové žily, odborne nazývané varixy, sú viditeľným prejavom zväčšenia, predĺženia či vinutia povrchových žíl. Toto ochorenie postihuje najčastejšie dolné končatiny, ktoré sú vystavené veľkému ortostatickému tlaku. Typickými príznakmi kŕčových žíl je pocit ťažkých nôh, opuchy končatín, tenké fialovo-červené žilky či svalové kŕče a svrbenie.
Krvná plazma alebo intravaskulárna tekutina je tekutá zložka krvi. Tvorí 4 až 5 % celkovej hmotnosti tela a 25 % objemu extracelulárnej tekutiny (zvyšných 75 % tvorí intersticiálna tekutina). Je to žltobledá tekutina, ktorá má mierne zásaditý charakter (pH = 7,3 - 7,5). V jednom litri krvi je približne 55 % krvnej plazmy.
Krvné sérum je žltkastá, tekutá a nebunková zložka krvi, ktorá vzniká po vyzrážaní krvi a následnom odstránení krvného koláča mechanicky a pomocou centrifúgy. Zložením zodpovedá krvnej plazme, avšak na rozdiel od plazmy neobsahuje fibrinogén a ďalšie zrážacie faktory krvi.
Krvný tlak (KT) je tlak vyvíjaný krvou na steny ciev. Najvyšší je v aorte a veľkých tepnách a je vytváraný sťahom (kontrakciou) komôr srdca. Štandardné hodnoty KT u dospelého človeka v pokoji sú 120 mm Hg počas kontrakcie (systoly) komôr a 80 mm Hg počas uvoľnenia (diastoly) komôr.
Kuru je priónové ochorenie patriace do skupiny transmisívnych spongiformných encefalopatií (TSE), vyskytujúce sa u príslušníkov kmeňa Fore na Novej Guinei. Ide o dôsledok rituálneho kanibalizmu a vtierania mozgového tkaniva do rán.
Kvadrantektómia je používaný, ale terminologicky nepresný názov pre segmentálnu resekciu prsníka.
Kvocient autistického spektra (angl. autism spectrum quotient), skr. AQ, je číselný ukazovateľ udávajúci, do akej miery má dospelá osoba s normálnou inteligenciou vlastnosti súvisiace s autistickým spektrom. Vytvorený bol v roku 2001.
Kyberchondria je novodobý druh hypochondrie. Kyberchonder používa na vyhľadávanie informácii o svojich domnelých chorobách internetové vyhľadávače.
Kyretáž je chirurgický zákrok, spočívajúci v odstránení sliznice (endometria) maternice chirurgickou lyžicou (kyreta). Vykonáva sa u niektorých gynekologických porúch, v rámci umelého prerušenia tehotenstva, alebo po potrate.
Ľahká duševná zaostalosť (starý názov je debilita; príslušná osoba je debil), v MKCH -10 F70, je najľahšia forma duševnej zaostalosti. Rozsah IQ je od 50 do 69 (u dospelých, mentálny vek od 9 do 12 rokov). Výsledkom budú pravdepodobne problémy s učením v škole. Veľa dospelých ľudí s ľahkou duševnou zaostalosťou je schopných pracovať, udržiavať dobré spoločenské vzťahy a byť prospešnými spoločnosti. Zahŕňa: slabomyseľnosť [tu je chyba prekladu MKCH, vhodnejšie by bolo debilita] a ľahký stupeň psychickej podnormálnosti. Ťažšími stupňami retardácie sú imbecilita a idiocia.
Látková premena alebo metabolizmus (z gr. metabolismos – zmena) alebo nesprávne látková výmena je súbor všetkých biochemických zmien chemických zlúčenín v živých organizmoch a bunkách.
Laudanum je zastaraný výraz pre ópium alebo pre liehovú tinktúru ópia (lat. tinctura opii). Pôvodne to bolo označenie pre prostriedok tíšiaci bolesť.
Lekárske vedy alebo medicínske vedy sú vedy ktoré sa zaoberajú chorobami. Zaoberajú sa rozpoznávaním, príčinami, prevenciou, liečením a prejavmi chorôb.
Letecká medicína alebo letecké lekárstvo je samostatný medicínsky vedný odbor zameraný na starostlivosť o zdravie človeka (výkonných letcov, palubného personálu) v procese realizácie a zabezpečovania letov, vychádzajúci predovšetkým z rozboru reakcií na podnety v prostredí so vzťahmi špecifickými pre letectvo. Cieľom odboru je zníženie nepriaznivých vplyvov na človeka a zabezpečenie maximálnej bezpečnosti a pohodlia.
Leukémia je zhubné ochorenie krvi, pri ktorom dochádza v kostnej dreni k množeniu a hromadeniu bielych krviniek a hlavne ich nezrelých foriem. Tieto bunky postupne obsadzujú priestory v kostnej dreni a potláčajú normálnu krvotvorbu. Je najčastejším druhom rakoviny u detí vo vyspelom svete. Pri leukémii sa pacient cíti unavený a chudne. Medzi ďalšie príznaky patrí: bledosť, únava, dýchavičnosť, tlak a pocit plnosti v nadbrušku, chudnutie, zvýšená krvácavosť (napríklad časté krvácanie z nosa) a zväčšenie sleziny.
Leukopénia alebo leukocytopénia je odborný medicínsky termín pre znížený počet bielych krviniek (leukocytov) v krvi pod hodnotu 4.109/l (pod 4000 leukocytov v 1 µl krvi). Môže sa objaviť pri širokom spektre ochorení, napr. brušný týfus.
Liečebná pyramída je alternatívna liečebná metóda. Liečebný účinok sa dosahuje pobytom v objekte v tvare pyramídy.
Liečebná rehabilitácia je medicínsky odbor, ktorý skúma a využíva prostriedky liečebnej telesnej výchovy, pracovnej, psychosociálnej a výchovnej rehabilitácie v prevencii, diagnóze a liečbe chorôb. Je to pododbor odboru fyziatria, balneológia a liečebná rehabilitácia.
Listeria monocytogenes je druh baktérie z rodu listéria (lat. Listeria).
Lobotómia alebo leukotómia bol neurochirurgický zákrok, pri ktorom sa operačne preruší nervové spojenie medzi kôrou čelových lalokov a zvyškom mozgu.
Lokorecidíva je odborný lekársky termín, ktorý označuje znovuobjavenie sa choroby (najčastejšie zhubného nádora) v mieste, odkiaľ bola predtým odstránená - chirurgicky, celkovou alebo miestnou liečbou a podobne.
Ľudové liečiteľstvo je súbor liečebných postupov vychádajúci z dlhoročných empirických skúseností ľudových liečiteľov.
Ľudská sexualita je dôležitou súčasťou ľudského bytia počas celého života jednotlivca a zahŕňa pohlavie, rodovú identitu a rodové roly, sexuálnu orientáciu, erotiku, pôžitok, intímnosť a reprodukciu. Sexualita je prežívaná a vyjadruje sa v myšlienkach, predstavách, túžbach, názoroch, postojoch, hodnotách, správaní, sexuálnych praktikách, roliach a vzťahoch. Aj keď sexualita môže zahŕňať všetky tieto dimenzie, nie každý jednotlivec ich prežíva a vyjadruje v úplnosti. Sexualitu ovplyvňuje interakcia biologických, psychologických, sociálnych, ekonomických, politických, kultúrnych, etických, právnych, historických a náboženských či spirituálnych faktorov.
Ľudské telo alebo telo človeka (lat. corpus humanum) je jednotný súbor orgánov a orgánových sústav tvoriacich ľudský organizmus.
Lymfatické uzliny alebo lymfatické žľazy (lat. nodus lymphaticus) sú malé orgány, ktoré sú súčasťou miazgovej sústavy. Tieto opuzdrené zhluky lymfoidných buniek oválneho alebo obličkového tvaru sú veľké 1 mm - 3 cm. U človeka sú usporiadané do reťazcov. Uzliny, do ktorých sa zbiehajú cievy určitej oblasti, sa označujú ako regionálne uzliny. Nachádzajú sa v slabinách, v podpazuší, v krku, v podkolení a v brušnej dutine.
Maladaptácia je porucha, neschopnosť adaptácie.
Malomocenstvo alebo lepra alebo Hansenova choroba je infekčná choroba, ktorú vyvoláva Mycobacterium leprae - baktéria príbuzná pôvodcovi tuberkulózy. Baktérie spôsobujú chronickú infekciu. Napadajú periférne nervy, horné dýchacie cesty a chladnejšie oblasti tela, hlavne kožu a sliznice.
Massonov trichróm je bežné farbenie využívané v histológii. Tento druh farbenia vyvinul Claude L. Pierre Masson.
Mastektómia (gr. mastos – prsník, gr. ektomé – vybratie) je chirurgický zákrok, pri ktorom sa odstraňuje celá mliečna žľaza, až na výnimky i s prsným dvorcom a bradavkou. Jeho najčastejšou indikáciou je zhubný nádor prsníka, kedy sa pravidelne kombinuje s axilárnou disekciou.
Mäkké podnebie alebo velum (lat. palatum molle, velum palatinum) je mäkký, sliznicou potiahnutý svalový útvar v ústnej dutine. Je predĺžením tvrdého podnebia smerom k zadnej hrdlovej stene a končí sa voľným výbežkom – čapíkom (uvula). Mäkké podnebie má schopnosť zdvíhať sa, čím otvára a uzatvára vstup do nosovej dutiny. To má význam pri dýchaní, kedy je spustené do ústnej dutiny, čo umožňuje prechod vzduchu nosom, a tiež pri prehĺtaní, kedy sa pritláča k zadnej hrdlovej stene a zabraňuje vstupu potravy do nosa.
Medzinárodný index senzitivity (International Sensitivity Index, ISI) je index porovnania aktivačných vlastností tromboplastínu s medzinárodným referenčným tromboplastínom, ktorý spravuje WHO. Slúži na štandardizáciu vlastností tkanivového tromboplastínu používaného pri vyšetrovaní protrombínového (Quickovho) času.
Metastáza je dcérske ložisko zhubného nádoru, ktoré sa oddelilo od svojho materského nádoru a krvnou, lymfatickou alebo kontaktnou cestou sa dostalo na iné miesto organizmu, kde pokračuje v ďalšom raste. Metastázy sa tvoria pomocou diapedézy.
Miazgová sústava (iné názvy: miazgový systém, lymfatická sústava, lymfatytický systém) je neoddeliteľnou súčasťou imunitnej sústavy (systému), tieto pojmy sa do značnej miery prekrývaju. Zväčša sa pod imunitným systémom myslí viac funkcí, a pod lymfatickým viac anatómia a morfológia. Miazgové cievy začínajú v tkanivách ako miazgové vlásočnice, ktoré ústia do zberných miazgových žíl. Pred vstupom do miazgových žíl preteká miazga miazgovými uzlinami, ktoré sú rozptýlené v skupinách po celom tele. Počas infekčnej choroby sa v uzlinách zmnožia biele krvinky a uzliny sa viditeľne zväčšia.
Miecha (lat. medulla spinalis) je priamym pokračovaním, akousi „predĺženou rukou“ mozgu. Prebieha v kanáli, ktorý je vytvorený stĺpcom krčných, hrudných a driekových stavcov a zabezpečuje prepojenie mozgu s ostatnými časťami ľudského tela. Mozog prostredníctvom miechy aktívne reaguje na zmeny vonkajšieho prostredia a cez ňu získava aj informácie o jeho zmenách. Miecha je ústredím pohybových reflexov. Má aj prevodovú funkciu - prechádzajú ňou vzostupné dráhy, ktoré vedú správy z receptorov do mozgu, aj zostupné dráhy, ktoré vedú správy z rôznych častí mozgu ku kostrovým svalom a vnútorným orgánom.
Miechové nervy sú skupina periférnych nervov, ktoré vychádzajú z miechy. Privádzajú signály k svalom - tzv. motorické nervy, a odvádzajú signály z receptorov - tzv. senzorické nervy.
Miešok alebo skrótum (lat. scrotum) je kožovosvalový vak väčšiny cicavcov, v ktorom sú uložené semenníky.
Mikroglie sú typ buniek, patriaci do skupiny neuroglie.
Mióza (lat. myosis) je zúženie zrenice. Spôsobuje ho sval zvierač zrenice (musculus sphincter pupillae) v dúhovke. Dochádza k nej pri dopade svetla alebo môže ísť o chorobu. Jej opakom je mydriáza.
Močenie alebo urinácia alebo mikcia je proces zbavovania sa moču z močového mechúra cez močovú trubicu von z tela. Proces močenia je obvykle ovládaný vôľou. Ak človek stráca nad močením kontrolu, označuje sa tento problém ako močová inkontinencia.
Močová rúra (lat. uretra, gr. ourethra) je trubica, do ktorej vyúsťuje močový mechúr. Zúčastňuje sa na mikcii (močení).
Močovod (lat. ureter, starogr. Ουρητήρας – ourétéras) je párová svalová trubica vychádzajúca z obličkovej panvičky, dlhá 25 - 30 cm (ľavý močovod býva zväčša o niečo dlhší) s vnútorným priemerom 3 - 7 mm.
Močový mechúr (lat. vesica urinaria) je elastický dutý orgán väčšiny stavovcov, ktorý slúži (prinajmenšom) na uskladnenie moču. Ontogeneticky vzniká ako výbežok kloaky.
Močový systém alebo urinárny systém je orgánový systém, ktorý produkuje, uskladňuje a eliminuje (vylučuje) moč. U ľudí obsahuje 2 obličky, 2 močovody, močový mechúr, 2 svalové močové zvierače a močovú rúru. Analogický orgán u bezstavovcov je nefridium.
Moxa je metóda tradičnej čínskej medicíny, prehrieva aktívne akupunktúrne body palinovou cigaretou. Pomáha pri liečbe jak psychických i fyzických ťažkostí.
Moxastín je antihistaminikum a anticholínergikum.
Mozgová časť lebky (iné názvy: neurokranium, neodborne mozgovňa; lat. neurocranium) je v anatómii človeka jeden z dvoch funkčných celkov lebky (cranium); druhým je tvárová časť lebky, viscerokranium (viscerocranium). V neurokraniu je umiestnený mozog (encephalon, cerebrum). U človeka rozumného (Homo sapiens) je táto časť hlavy väčšia než viscerokranium.
Mydriáza (lat. mydriasis) znamená rozšírenie zrenice ľudského oka. Je sprostredkovaná m. dilatator pupillae, inervovaný sympatikom z ncl. Intermediolateralis na rozhraní krčnej a hrudnej miechy C7–Th1. Je to proces, ktorý nie je ovládaný vôľou. Môže sa objaviť na jednom alebo na oboch očiach. Na obidvoch očiach môže ísť o bežnú reakciu na obmedzenie dopadu svetla z okolitého prostredia (t.j. pri pobyte v tme), umožní tak väčší prienik svetla do oka. Mydriáza môže byť prítomná pri celej škále rôznych očných a neurologických ochorení. Opačným termínom je mióza.
Myelín je lipoproteín, tvoriaci obaly okolo výbežkov (axónov) nervových buniek (neurónov). Je jednou zo základných zložiek bielej hmoty mozgu a miechy a je príčinou jej bielej farby.
Nadmerné dávenie v ťarchavosti (lat. hyperemesis gravidarum) je choroba spočívajúca v hypereméze (nezastaviteľnom dávení) v období ťarchavosti.
Nadsemenník (lat. epididymis) je orgán cicavcov pri semenníku, tvorený najmä kanálikmi, ktoré ústia do močovej rúry alebo kloaky.
Náhla brušná príhoda (NPB; iné názvy: akútna brušná príhoda, akútne brucho, akútny abdomen) je náhla, silná bolesť brucha trvajúca menej ako 6 hodín. Je charakterizovaná rýchlym (náhlym) začiatkom spravidla za plného zdravia pacienta a rýchlym priebehom. Pri oneskorenej alebo nesprávnej liečbe ohrozuje pacienta závažným poškodením zdravia, prípadne hrozí smrť. Z toho plynie potreba rýchleho stanovenia správnej diagnózy, na základe ktorej sa neodkladne uskutočnia potrebné liečebné opatrenia - v ich rámci veľmi často operačné riešenie príčiny NPB a/alebo jej dôsledkov.
Nanizmus alebo nanosomia je choroba, ktorá vzniká pri izolovanom nedostatku rastového hormónu (somatotropného) alebo pri poruche celej adenohypofýzy. Pacienti sú malí, nápadne zaostávajú v raste po 3. mesiaci života. Postava býva súmerná, hoci rast trupu zaostáva oproti končatinám. Hlava má normálne rozmery, preto je relatívne k telu väčšia. Tvár ma bábikovitý vzhľad, býva vyklenuté čelo.
Napätie alebo tenzia je nepríjemný emocionálny stav vyskytujúci sa v situácii konfliktu, stresu, frustrácie, ohrozenia alebo strachu. Toto napätie jedinca buď ochromuje, alebo aktivizuje k jeho odstráneniu. Napätie možno odstrániť napr. relaxáciou.
Necking (výsl. [neking]; z angl. neck – krk) je erotická stimulácia dotykmi, bozkávaním a iným maznaním sa v hornej časti tela, tzn. od hlavy po pás.
Nefrológia je odbor medicíny, ktorý sa zaoberá obličkami a ich ochoreniami.
Necht (lat. unguis) je keratínová doštička, ktorá kryje chrbtovú stranu konca prstov na rukách aj nohách. Patrí medzi kožné adnexy.
Nechutenstvo alebo nechuť (do jedenia) je symptóm, pri ktorom človek alebo zviera odmieta prijímať potravu. Väčšinou úzko súvisí s nevoľnosťou. Ide o nešpecifický symptóm, ktorý sa bežne vyskytuje pri mnohých ochoreniach. Predpokladá sa, že pri niektorých chorobných stavoch (chronické zápaly, septické stavy, nádory) metabolické produkty, ktoré vznikajú pri rozpade tkanív, priamo ovplyvňujú hypotalamické centrá pre hlad a sýtosť. U ľudí môže mať aj psychickú príčinu. V tejto súvislosti je známe aj ochorenie mentálna anorexia.
Nekróza (lat. necrosis) je patologicko-anatomický pojem, ktorý označuje odumretú oblasť tkaniva s reakciou okolitého živého tkaniva. Bunka alebo bunky pri nekróze na rozdiel od apoptózy zanikajú "násilne", poškodením cytoplazmatickej membrány. To má za následok edém, enzymatické poškodenie a nekontrolovaný rozpad bunky, s možnou indukciou nekrózy i ďalších okolitých buniek a následným vznikom zápalovej reakcie.
Nemocnica (hovorovo špitál, historicky aj hospital) je zdravotnícke zariadenie (inštitúcia) určené na poskytovanie zdravotnej starostlivosti ľuďom. Nemocnica je zariadením ústavnej zdravotnej starostlivosti.
Neomycín je aminoglykosidové antibiotikum používané povrchovou aplikáciou formou krémov alebo očných kvapiek.
Neurofibromatóza je dedičná choroba, ktorú spôsobuje mutácia génov. Existujú 3 typy neurofibromatózy. Typ NF1, známy aj pod názvom Von Recklinghausenova choroba. NF2 a Schwannomatosis. Prejavuje sa prítomnosťou škvŕn café-au-lait na tele. Postupne sa v organizme vytvárajú aj nádory. Sú rôznej veľkosti a zasiahnuť môžu ktorýkoľvek orgán. Neurofibromatóza však dokáže deformovať tvár aj končatiny. Najhoršie komplikácie NF1 sú strata zraku, nádory miechy a mozgu, poškodenie ciev, deformity kostí, ktoré môžu skončiť amputáciou.
Neuroglia, glia alebo gliová bunka je podporná nervová bunka. Spolu s neurónmi tvorí nervové tkanivo. Okrem podpornej má aj vyživovaciu, regeneračnú a ochrannú funkciu. Slúži počas embryonálneho vývoja ako "smerovač" a "sprievodca" migrácie nervových buniek. Niektoré typy neuroglie majú schopnosť fagocytovať poškodené nervové bunky. Je hlavnou zložkou bielej hmoty mozgu a miechy, predstavuje až 90% všetkých buniek nervového systému.
Neurológia (gr.) je náuka o nervovej sústave a nervových chorobách; odbor medicíny, ktorý sa zaoberá prevenciou, diagnostikou a liečením ochorení nervového systému, spojených s poruchami hybnosti a citlivosti a poruchou funkcií zmyslových a vnútorných orgánov; navyše sem patria niektoré choroby svalov a žliaz s vnútornou sekréciou, ak sa prejavujú nervovými príznakmi, a niektoré funkčné poruchy centrálneho nervového systému. Neurológia je odbor pomerne mladý, ale rozsiahly a neustále sa vyvíjajúci. Úzko súvisí s inými odbormi, najmä s vnútorným lekárstvom, psychiatriou a endokrinológiou, čo vyplýva i z toho, že neurológia sa formovala súčasne s nimi a v určitom štádiu vývoja sa osamostatnila.
Neurotonikum je liek celkovo posilňujúci organizmus, najmä pri rekonvalescencii, málokrvnosti, stavoch únavy, nechutenstve a pod. Býva to obyčajne horčinová látka, zlúčenina železa, vápnika, vitamín a pod. Jedná sa o obsolentnú skupinu liekov (podobne ako tzv. roboranciá, "posilňujúce" lieky, ktorých mechanizmus účinku nie je známy a účinnosť nie je preukázaná), ktorá nie je zahrnutá v Anatomicko-terapeuticko-chemickom klasifikačnom systéme liekov (ATC klasifikácia), ktorý spravuje Svetová zdravotnícka organizácia a v EphMRA klasifikácii je táto kategória prázdna.
Nokardióza je infekčné, prevažne pľúcne ochorenie podobné aktinomykóze, ktoré sa môže prejaviť ako septikopyémia s rudimentárne granulomatóznou reakciou, najmä pri imunitných poruchách. Najčastejšie sú postihnuté mozog a koža.
Noradrenalín alebo norepinefrín je hormón a neurotransmiter zaraďovaný medzi stresové hormóny. Je vylučovaný dreňou nadobličiek. Z chemického hľadiska je to spolu hlavne s adrenalínom a dopamínom tzv. katecholamín.
Noradrenergný systém je monoamínergný mediátorový systém (skupina neurónov a nervových dráh), ktorý ako signálnu molekulu/mediátor pri prenose nervového vzruchu na synapsii využíva noradrenalín.
Nos (lat. nasus) je vstupom do dýchacích ciest. Má tvar trojbokého ihlanu. Najvyšším bodom, najbližšie k čelu, je koreň nosa (lat. radix nasi). Od neho až po špičku nosa (lat. apex nasi) je hrana nazývaná nosný chrbát (lat. dorsum nasi).
Nosič infekčnej choroby (iné názvy: nositeľ/prenášač infekčnej choroby, v prípade prenášania baktérií: bacilonosič) je taký prenášač (vektor) infekcie (človek alebo iný živočích), ktorý je nositeľom infekčného agensa, ktoré sa v ňom rozmnožuje a uvoľňuje sa z neho rôznym spôsobom do vonkajšieho prostredia, ale svojmu nositeľovi nespôsobuje žiadne príznaky ochorenia.
Nosohltan (lat. nasopharynx) je horný, lievikovitý úsek hltana, do ktorého choánami prúdi vzduch z nosovej dutiny. Vzduch vdýchnutý ústami sa do nosohltana privádza priamo, bez prípravy v nosovej dutine a nosohltane.Nachádza sa v horných dýchacích cestách.
Novorodenec je termín používaný pre práve narodené dieťa. Ako novorodenec sa dieťa označuje počas prvého mesiaca svojho života (od okamihu narodenia až po koniec 28. dňa). Toto obdobie je špecifické najmä adaptáciou novonarodeného dieťaťa na podmienky vonkajšieho prostredia. Vyznačuje sa špecifickými problémami a chorobami, ktorým sa venuje medicínsky odbor neonatológia.
Nukleárna medicína je klinickým odborom zaoberajúcim sa diagnostikou a liečbou pomocou otvorených žiaričov. Predmetom a cieľom nukleárnej medicíny je posudzovanie klinického stavu, funkcie a morfológie orgánov a tkanív in vivo (v živom organizme) po aplikácii rádiofarmaceutík. Ďalším predmetom nukleárnej medicíny je liečba pomocou rádiofarmaceutík a laboratórna diagnostika imunoanalytickými metódami.
Obložnosť je ukazovateľ vyjadrujúci percentuálne využitie dostupnej lôžkovej kapacity nemocnice (resp. oddelenia, nemocníc v regióne a pod.) za určité časové obdobie (spravidla jeden kalendárny rok).
Obnubilácia (z lat. obnubilatio - stav bezvedomia) alebo nubilita je jedna z kvalitatívnych porúch vedomia.
Obriezka alebo cirkumcízia (lat.) je chirurgické odstránenie predkožky. Vykonáva sa z náboženských, ako aj hygienických a zdravotných dôvodov. Jedným z najčastejších zdravotných dôvodov obriezky je fimóza.
Očná chirurgia je chirurgia vykonávaná typicky oftalmológom na očiach a jeho častiach.
Očnica (iné názvy: očná jamka, orbita) je párová dutina v tvárovej časti lebky, v ktorej je uložené oko a jeho prídavné orgány. Má tvar pyramídy. Vchod do očnice je ohraničený čelovou kosťou zhora, čeľusťou a jarmovou kosťou zdola. čelovou kosťou a výbežkom čeľuste zo stredovej strany, výbežkom jarmovej kosti a výbežkom čelovej kosti z boku a slznou kosťou. Vrchol očnice tvorí kanál pre optický nerv, ktorý spája očnicu s mozgovou časťou lebky.
Odvodnenie organizmu alebo dehydr(at)ácia organizmu alebo exsikóza je proces alebo stav zníženia množstva vody v organizme. Môže sa tak stať jej nedostatočným prívodom alebo vysokými stratami (potenie, zvracanie, hnačka). Následkom je porušenie vnútornej rovnováhy organizmu, ktoré môže viesť až k smrti.
Oftalmológia alebo očné lekárstvo je odbor medicíny, ktorý sa zaoberá prevenciou, diagnostikou a liečbou ochorení oka.
Oligodendroglie alebo oligodendrocyty sú typom buniek, patriacim do skupiny neuroglie. Sú strednej veľkosti, s malým počtom krátkych výbežkov.
Opuch alebo edém (lat. oedema) je stav, pri ktorom sa v tkanive alebo orgáne vyskytuje viac tekutiny, ako za normálnych, fyziologických okolností. Príčiny môžu byť miestne - napríklad zápal alebo úraz, alebo celkové - napríklad zlyhávanie srdca alebo obličiek. Zvyčajne je sprevádzaný zvýšenou lokálnou teplotou tkaniva.
Orgán alebo ústroj je časť tela viacbunkových organizmov zabezpečujúca vykonávanie určitej funkcie alebo funkcií. Spravidla pozostáva z viacerých tkanív alebo pletív.
Orgánová sústava alebo orgánový systém je súbor orgánov, ktoré v organizme zabezpečujú určitú komplexnú funkciu.
Osteocyt je základnou bunkou zrelej kosti. Už nevytvára – na rozdiel od osteoblastu – medzibunkovú hmotu kosti. Podieľa sa však na jej metabolizme: uvoľňuje minerály zo základnej matrix kosti a má tak nezastupiteľnú úlohu v regulácii hladiny vápnika v organizme.
Osýpky (lat. morbilli) je vírusové infekčné ochorenie sprevádzané charakteristickými vyrážkami. Pôvodcom tohto ochorenia je vírus osýpok, jeho prirodzeným hostiteľom je výhradne človek. Nákaza sa šíri vzdušnou cestou - kvapôčkami.
Otoskleróza je ochorenie vnútorného ucha, pri ktorom dochádza k abnormálnemu rastu kostí v blízkosti stredného ucha. Otoskleróza môže spôsobovať prevodovú poruchu sluchu, kedy sa kvôli sklerotizácii kostí postupne zhoršuje prenos zvuku do vnútorného ucha, a tiež percepčnú poruchu sluchu, pri ktorej dochádza k postihnutiu aj vnútorného ucha. To môže mať za následok stratu sluchu.
Pacientúra je súhrn pacientov, ktorych lieči ten istý lekár.
Panvové dno tvorí a ohraničuje dolný okraj brušnej dutiny človeka. Pretože sa tu v tesnej blízkosti stretávajú viaceré zložité orgánové systémy (koniec tráviacej rúry, dolná časť uropoetického systému, pohlavné orgány), má zložitú a komplexnú anatómiu. Detailné poznanie anatómie panvového dna je nevyhnutné pre diagnostiku i chirurgickú liečbu vrodených a získaných ochorení v tejto oblasti.
Papaverín je alkaloid z maku siateho (Papaver somniferum). Patrí do skupiny ópiových alkaloidov - opiátov.
Papilóm je nezhubný nádor z pôvodom epitelových buniek, ktorý sa vyskytuje predovšetkým v močovom mechúri, menej často v panvičke a v močovode. Môže byť solitárny (jeden) alebo mnohopočetný. Príčinou vzniku časti papilómov je ľudský papilomavírus (HPV, z angl. human papillomavirus).
Paradoxný spánok (iné názvy: REM, spánok REM, REM-spánok, rýchle očné pohyby, aktívny spánok, desynchronizovaný spánok, rombencefalický spánok, REM je angl. skratka spojenia rapid eye movement) označuje fázu najhlbšieho spánku, pri ktorom dochádza k sneniu. K sneniu avšak môže dochádzať aj v NREM fázach spánku, avšak sny sú opisované ako fádne a nejasné. Sny konajúce sa v REM fáze spánku sú živé a bizarné.
Paranoja (z starogr. para = popri, stranou, mimo, starogr. noeó = myslím, starogr. nous = myseľ) je jedným z ťažkých druhov psychózy, vyznačujúci sa bludmi, chorobnými predstavami ohrozenia a stihomamom. Všeobecne je tento pojem používaný aj pre nadmerné obavy o svoju osobu, spojené napríklad s konšpiračnými teóriami. Paranoik je napr. „presvedčený, že je svetovým vynálezcom alebo agentom s vysokým poslaním, no úrady mu bránia v jeho právach, takže sa musí donekonečna súdiť“. Bludné spracovanie reality sa vyskytuje aj u starých ľudí (senilné zmeny mozgu).
Parasympatolytikum je liečivo, ktoré pôsobí proti účinku parasympatiku. Terapeutické využitie parasympatolytík je sťažené slabou orgánovou selektivitou. Napríklad atropín, používaný pri liečbe chronickej obštrukčnej bronchitídy, nevyvoláva len bronchodilatáciu, ale zvyčajne zrýchli pulz, rozšíri zreničky a spôsobí útlm hladkej svaloviny.
Patogén alebo patogénny činiteľ (gr.) je činiteľ, najčastejšie mikroorganizmus (vtedy sa nazýva aj choroboplodný zárodok, pozri infekčný agens), schopný vyvolať ochorenie iného organizmu.
Patológia (z gréckeho pathos – choroba, logos – veda; v preklade znamená „náuka o chorobe“) je medicínska veda a špecializovaný odbor, ktorý sa zaoberá všetkými aspektmi choroby (morbus); nevyhnutne sa ale odvoláva na podstatu, príčiny a vznik abnormálneho stavu, a taktiež na štruktúrne a funkčné zmeny, ktoré vyplývajú z chorobného procesu. Delí sa na patológiu rastlín, patológiu živočíchov a patológiu človeka.
Pažerák (gréc. oesophagus z oisofagos = oiso niesť; fago jesť) je trubicový orgán spájajúci hltan a žalúdok. Dĺžka pažeráka je asi 25 až 28 cm. Tvorený je svalovinou, na začiatku priečne pruhovanou (orálna tretina), ku koncu hladkou. Vystlaný je sliznicou, ktorá obsahuje exokrinné žliazky, tie zvlhčujú prechádzajúcu potravu.
Pearlov index (PI) je najčastejšie používaný spôsob merania spoľahlivosti antikoncepčnej metódy pri klinických štúdiách.
Pediatria (z gr. pais = dieťa; iatreia = liečenie) alebo detské lekárstvo je vedný odbor, ktorý sa zaoberá prevenciou a liečbou chorobných stavov detského veku. Zahrňuje aj celú zdravotnícku problematiku zdravého a chorého a zdravotne oslabeného alebo inak postihnutého dieťaťa v celom rozsahu.
Peptidergný systém je mediátorový systém (skupina neurónov a nervových dráh), ktorý ako signálnu molekulu/mediátor pri prenose nervového vzruchu na synapsii využíva široké spektrum peptidov (endorfíny, enkefalíny, substancia P a mnoho ďalších). Väčšinou pôsobí spoločne s ďalšími mediátormi a slúži hlavne ako neuromodulačný systém. Je málo preskúmaný a rôznorodý, s viacerými podskupinami.
Periférna nervová sústava, skratka PNS, alebo periférny nervový systém alebo periférne nervstvo je súčasť nervovej sústavy, ktorá pozostáva z nervov a neurónov, ktoré sídlia alebo zasahujú mimo centrálneho nervového systému (mozog a miecha). Prenáša signály z centrálnej nervovej sústavy k výkonným orgánom (napr. svalom), alebo naopak privádzajú signály zo senzorov vonkajšieho a vnútorného prostredia do centrálneho nervového systému. Na rozdiel od centrálneho nervového systému nie je PNS chránený kosťou ani hematoencefalickou bariérou, čo ho robí citlivým na toxíny a mechanické poranenia. Periférny nervový systém je rozdelený na somatický nervový systém a autonómny nervový systém.
Pitva, lekársky termín sekcia, disekcia (dis – oddeliť, secare – rezať), obdukcia alebo autopsia (auto – seba, opsis – vidieť na vlastné oči) je vyšetrenie mŕtveho tela človeka alebo iného živočícha, väčšinou s cieľom skúmať jeho anatómiu alebo príčinu jeho smrti. V užšom zmysle slova sa pitvou rozumie prieskum orgánov a orgánových systémov, ktoré sú prístupné až po porušení povrchu tela. Pre štúdium povrchu sa v tomto prípade používa skôr termín vonkajšia obhliadka.
Plastická chirurgia je špecializačný odbor chirurgie, ktorý sa venuje chirurgickému opravovaniu a upravovaniu funkcie a tvaru rôznych, hlavne viditeľných častí ľudského tela, napríklad po úrazoch a popáleninách, ale tiež z kozmetických dôvodov.
Plastinácia je unikátna konzervačná metóda, ktorou možno preparovať celé ľudské telo alebo jeho jednotlivé časti. Túto metódu vyvinul a nechal si ju aj patentovať nemecký patológ Günter von Hagens.
Plešina je označenie pre miesto na hlave pôvodne zarastené vlasmi, ktoré ale časom vypadali. Typy plešín sa delia podľa viacerých kritéríi : rozsahu, tvaru, umiestnenia. Plešina je dôsledkom nenákazlivého ochorenia vypadávania vlasov - alopécie.
Pleurálna dutina (lat. cavitas pleuralis) je štrbinovitý priestor medzi popľúcnicou, pokrývajúcou pľúcne krídla a laloky, a pohrudnicou, pokrývajúcou hrudnú stenu, bránice a medzipľúcie. Za normálnych okolností obsahuje minimálne množstvo tekutiny a umožňuje pohyb pľúc voči hrudnej stene, brániciam a medzipľúciu. Pleurálna dutina je párová, samostatná pre ľavú a pravú stanu hrudníka.
Pleurálny výpotok (odborne fluidothorax) je označenie abnormálneho množstva tekutiny v pleurálnej dutine. Za normálnych okolností obsahuje pleurálna dutina iba jednotky ml tekutiny umožňujúcej vzájomný pohyb pľúcnych krídiel voči hrudnej stene, bránici a medzihrudiu. Pri rôznych chorobných zmenách sa môže objem tekutiny zvýšiť až na niekoľko litrov. Príčiny môžu byť zápalové alebo nádorové postihnutie pľúc alebo pohrudnice, choroby pečene, obličiek, srdca a ďalšie.
Pľúca (lat. j. č. pulmo, mn. č. pulmones) sú orgán patriaci do dýchacej sústavy. Slúžia na výmenu kyslíka zo vzduchu a oxidu uhličitého z krvi počas dýchania a na tvorbu krvných doštičiek.
Pľúcny mechúrik alebo (pľúcna) alveola je guľovitý útvar v pľúcach, základná štruktúra a funkčná jednotka na výmenu plynov medzi organizmom a prostredím. Dospelé osoby majú asi 300 miliónov alveol. Pľúca novorodenca obsahujú len 10% alveol v porovnaní s pľúcami dospelého človeka, po troch rokoch života je to 90% a finálne množstvo alveol je dosiahnuté približne po 8. roku života.
Pľúcny parenchým je všeobecný termín, ktorý sa vzťahuje na tú časť pľúc, kde anatomicky prebieha výmena plynov medzi krvou a vonkajším prostredím. Anatomicky sem patria respiračné bronchioly, ductuli et sacculi alveolares a pľúcne mechúriky (alveoli pulmonis). Často sa používa i v širšom význame pre pľúcne tkanivo ako celok, obklopujúce veľké priedušky.
Plynatosť (čriev) (iné názvy: nadúvanie (brucha), meteorizmus, tympania) je stav, pri ktorom v tráviacom trakte človeka dochádza k nadmernej tvorbe plynov. Príčinou ich tvorby sú baktérie usídlené v hrubom čreve.
Pneumológia je špecializácia v medicíne, ktorá sa zaoberá ochoreniami pľúc a dýchacej sústavy.
Pobrušnica alebo peritoneum (lat. peritoneum) je tenká serózna blana, ktorá vystiela brušnú dutinu a obaľuje orgány v nej sa nachádzajúce. Je lesklá a hladká. Jej plocha je veľká a dosahuje plochu kože.
Podlôžko alebo hypotalamus (lat. hypothalamus) je spodná časť medzimozgu (lat. diencephalon) tvoriaca dno tretej mozgovej komory.
Podnebné mandle (lat. tonsillae palatinae), občas nazývané aj krčné mandle sú párový orgán Waldeyerovho lymfatického okruhu, ktorého funkciou je obrana proti infekcii. Je uložený medzi dvoma podnebnými oblúkmi (arcus palatoglossus, arcus palatopharyngeus). Mediálna plocha mandle je pokrytá jamkami vedúcimi do hlbokých krýpt, v ktorých niekedy pretrváva chronická infekcia. Vonkajšia plocha je opuzdrená a priložená k stene faryngu. Dôležitý je vzťah k paratonzilárnej žile (leží medzi puzdrom tonzily a stenou faryngu) a k a. carotis interna (karotída je lokalizovaná z vonkajšej strany hltana, viac laterálne a dorzálne). Zápaly v oblasti Waldeyerovho okruhu sa nazývajú angíny, alebo tonzilitídy. Chirurgické odstránenie podnebných mandlí sa nazýva tonzilektómia.
Pohľad (aspekcia, aspexia (z lat. aspectio - pohľad, pozorovanie), vyšetrenie pohľadom/zrakom/vonkajším pozorovaním, inšpekcia, najmä vo veterinárstve aj adspekcia) je jedna zo súčastí fyzikálneho vyšetrenia pacienta lekárom. Lekár pacienta pozoruje počas celého vyšetrenia i pri vzájomnom rozhovore (anamnéze). Sleduje jeho chovanie i vzhľad, neskôr pri vyšetrení prezrie i jednotlivé časti tela pacienta. Veľký význam tu majú skúsenosti vyšetrujúceho. Aspekcia vyžaduje kvalitné a rovnomerné osvetlenie, ideálne prirodzené slnečné svetlo.
Pohlavne prenosná choroba alebo pohlavne prenosná infekcia (do roku 1990 sa tiež nazývala pohlavná choroba alebo venerická choroba) je choroba, ktorá sa obvykle prenáša pohlavným stykom. Pohlavne prenosnými chorobami sa zaoberá venerológia. V širšom slova zmysle sú pohlavne prenosnými chorobami všetky choroby, ktoré sa môžu preniesť pri pohlavnom styku.
Pohlavný úd (iné názvy: penis, falus, falos; lat. penis, phallus; gr. fallos) je samčí kopulačný orgán živočíchov.
Pohmat (iné názvy: vyšetrenie pohmatom/hmatom, lekársky pohmat, palpácia (z lat. palpatio = hladkanie, poklepkávanie, ohmatávanie, chvenie), palpovanie) je jedna zo súčastí fyzikálneho vyšetrenia pacienta lekárom.
Pohybová sústava je skupina orgánov, ktoré umožňujú živočíchom aktívny pohyb celého tela a vnútorných orgánov (pasívny pohyb umožňuje oporná sústava).
Popľúcnica (lat. pleura visceralis) a pohrudnica (lat. pleura parietalis) sú tenké lesklé blany pokrývajúce vnútornú časť hrudnej dutiny a vonkajšiu časť pľúc.
Porfýria je autozomálne dedičné (vrodená erytropoetická porfýria sa dedí recesívne) metabolické ochorenie, ktorého následkom je porucha tvorby hému. Za klinické symptómy sú zodpovedné metabolity, ktoré sú pred defektným enzýmom alebo nedostatok tých, ktoré sú za defektným enzýmom (produktom zmutovaného génu) metabolického reťazca syntézy hému.
Porovnávacia anatómia je porovnávacia disciplína anatómie, ktorá sleduje stavbu ústrojov z hľadiska ich fylogenetického vývoja.
Porucha osobnosti je postihnutie jedinca, o ktorom sa predpokladá, že ako novorodenec síce dostával adekvátnu starostlivosť, no približne od deviatich mesiacov až do dvoch rokov ho veľmi zanedbávali. Je menej postihnutý, ako psychotik, ale stále dosť významne. Preto je jeho liečenie náročné.
Pošva alebo vagína (lat. vagina, gr. kolpos) je svalovo-väzivová trubica, ktorá je vývodnou pôrodnou cestou a súčasne ženským kopulačným orgánom. Predná stena pošvy je dlhá asi 7 cm, zadná okolo 9 cm. Do horného konca pošvy sa vnára krčok maternice, okolo ktorého sa vytvára klenba pošvy (fornix vaginae), Dolný koniec pošvy sa otvára medzi malými pyskami ohanbia do predsiene pošvy (vestibulum vaginae), okraj tvorí poševný otvor (lat.ostium vaginae). Na začiatku pošvy je u väčšiny žien, ktoré nemali pohlavný styk, tenká slizničná duplikatúra, tzv. panenská blana (hymen). Hymen neuzatvára vagínu úplne. Ostáva v ňom malý otvor, ktorý umožňuje odtok menštruačnej krvi. Vnútro vystiela sliznica, ktorá vytvára pomerne vysoké krkvy (rugae vaginales), ktoré sú usporiadané do stĺpcov (columnae rugarum). Sliznica je krytá nerohovatejúcim dlaždicovým epitelom, ktorý neobsahuje nijaké žliazky. Sekrét zvlažujúci povrch sliznice pošvy je transsudátom ciev stien pošvy a produkt bakteriálnej flóry osídľujúcej pošvu (Lactobacilus acidophilus). Svalovina pošvovej steny je hladká, sieťovite usporiadaná. Okolo dolnej časti pošvy sú aj vlákna priečne pruhovaných svalov, ktoré majú charakter zvierača. Adventícia pošvovovej steny je tvorená hustým kolagénnym väzivom, bohato prekrveným a s množstvom vetvičiek nervov.
Potrat alebo abort alebo abortus je predčasné ukončenie tehotenstva vypudením alebo odstránením plodu neschopného mimomaternicového života z maternice. V MKCH-10 je pod O00 až O06/O07.
Pracovné lekárstvo a toxikológia je jedným zo základných odborov medicíny.
Prederavenie (perforácia) tenkého čreva je akútny stav, pri ktorom dochádza k porušeniu celistvosti jeho steny, následkom čoho sa môže obsah tenkého čreva dostať do brušnej dutiny.
Predstojnica alebo predstojná žľaza alebo prostata (lat. prostata) je nepárový žľaznatý orgán, uložený na svalovom dne panvy, kde svojou hornou plochou zrastá so spodinou močového mechúra. Celou žľazou prechádza vretenovite rozšírená časť močovej rúry. Prostata má tvar gaštana, je široká asi 4 cm, vysoká 3 cm a hrubá 2 cm – hmotnosť priemerne 20 g. Do normálnej veľkosti dorastá v 17 rokoch. Prostata sa skladá zo žľaznatého tkaniva a svalovej zložky. Sekrét prostaty je výlučok 30 – 50 drobných žliazok, ktorý má za úlohu zvlhčovať močovú rúru pred vystreknutím spermy ale nie je objemovo najväčšou súčasťou ejakulátu. Tvorí asi 30 % objemu ejakulátu a jej sekrét ma mierne kyslé pH.(pH=6,4). (Najväčšiu časť ejakulátu vytvárajú mechúrikovité žľazy v semenníkoch (Glandulae vesiculosae) a to až 70 %). V starobe sa prostata často zväčšuje (hypertrofuje), čo má za následok stláčanie močovej rúry a poruchy močenia. Prostata je obalená puzdrom – fasciou, z ktorej dovnútra vystupujú elastické vlákna a spolu s hladkou svalovinou vytvárajú tzv. strómu celej žľazy.
Prevencia je predchádzanie chorobám alebo (v trochu širšom zmysle) preventívna starostlivosť, čiže súbor opatrení (a činností) na predchádzanie chorôb, chýb, zranení a ich následkov a udržovanie optimálneho stavu zdravia, jeho posilňovania a rozvoja.
Príčina smrti vo všeobecnosti predstavuje „všetky choroby, chorobné stavy, úrazy alebo iné procesy, ktoré buď viedli k smrti alebo k nej prispeli, a okolnosti nehody alebo násilia, ktoré takéto úrazy privodili“.
Priedušky alebo bronchy (j.č. bronchus; lat. bronchus) sú priamym pokračovaním priedušnice, ktorá sa rozvetvuje na dve priedušky vo výške 3.-4. hrudníkového stavca. Vstupujú do pľúc, kde sa ďalej rozvetvujú na priedušničky. Priedušky sú stavbou a funkciou totožné s priedušnicou, teda sú vystužené chrupavkou a vnútro je vystlané riasinkovým epitelom. Priedušničky sú bez chrupavky, ich stenu tvorí hladká svaloviny, schopná kontrakcie. Ich funkciou je prečistiť vzduch a priviesť ho do pľúc.
Priedušnica alebo trachea (lat. trachea) je trubica, ktorá je súčasťou dýchacích ciest. Začína sa vo výške 6. krčného stavca a končí vo výške 4. hrudného stavca. Je pokračovaním hrtanu, nadväzuje na prstienkovitú chrupavku hrtana a je uložená pred pažerákom, hneď na začiatku ju obopínajú laloky štítnej žľazy. Je dlhá asi 12 cm a široká 1,5 cm. Vystužená je 15-20 chrupavkami tvaru "C". Vnútro je vystlané riasinkovitým epitelom. Končí rozdvojením (lek. bifurkácia) na dve priedušky (lat. bronchi).
Priedušničky alebo bronchioly (j.č. bronchiolus; lat. bronchiolus) sú najtenšie (asi 1 mm hrubé) dýchacie cesty, ktoré sa v pľúcach mnohonásobne vetvia. Celá sieť priedušničiek tvorí bronchiálny strom. Nie sú vystužené chrupavkou. Zakončené sú pľúcnymi mechúrikmi (alveoly), v ktorých prebieha vlastná výmena dýchacích plynov.
Príušná žľaza (iné názvy: parotída, príušnica, lat. glandula parotis) je najväčšia slinná žľaza, stavbou čisto serózna tuboalveolárna rozvetvená žľaza umiestnená v parotideomasseterickej krajine (regio parotideomasseterica).
Proembryo je počiatočný stav embrya.
Progéria je predčasné starnutie pri vývoji zastavenom na detskom stupni. Patrí medzi progeroidné syndrómy.
Prosopagnózia (lat. prosopagnosia) je neschopnosť človeka zapamätať si tváre ľudí v súvislosti s ich menami. Schopnosť rozoznávať ostatné objekty je relatívne nedotknutá. Tento pojem sa používa v súvislosti s poškodením mozgu, ale môže ísť aj o vrodenú poruchu.
Prostredník (zastarano stredník) je prst na ľudskej ruke, nachádza sa medzi ukazovákom a prsteníkom. Zdvihnutým prostredníkom sa robia vulgárne gestá.
Proteosyntéza (iné názvy: syntéza bielkovín, syntéza proteínov) je proces tvorby bielkoviny. Môže to byť prirodzený proces v živých bunkách (nazývaný aj: biosyntéza bielkovín, biosyntéza proteínov alebo proteosyntéza/syntéza bielkovín/syntéza proteínov v užšom zmysle) alebo umelý (či čiastočne umelý) proces.
Prstenník je prst na ľudskej ruke. Nachádza sa medzi prostredníkom a malíčkom. Tradične ženy na ňom nosia prstene a obe pohlavia aj svadobné obrúčky.
Psychický jav je prvok, časť, proces psychiky, ktorý je predmetom skúmania v psychológii.
Psychický proces je psychický jav, ktorý sa v určitom časovom intervale mení. Všetky psychické procesy prebiehajú ako komplexy, takže sa nikdy nevyskytujú izolovane.
Psychofarmaká (z gréc. psyché -- duša a farmakón -- liek) sú liečivá, symptomaticky účinkujúce na psychické funkcie človeka. Používajú sa najmä v liečbe psychických porúch, niektorých neurologických ochorení a aj v iných oblastiach medicíny (interná, anestéziológia, algeziológia, kardiológia atď.).
Psychosomatika je náuka o vzájomnom pôsobení duševných a telesných procesov pri vzniku alebo liečení chorôb.
Puberta (iné názvy: pubescencia, pubertálne obdobie, čiastočné synonymum: adolescencia) označuje proces, počas ktorého prebiehajú fyzické zmeny, vďaka ktorým sa z detského tela stáva dospelý jedinec schopný reprodukcie. Jedinec v puberte sa volá pubescent. V užšom zmysle puberta nezahŕňa tzv. prepubertu (iný názov: predpuberta).
Pyelonefritída (lat. pyelonephritis) alebo zápal obličkovej panvičky a obličky је druh tubulointersticiálnej nefritídy, ktorý vyvoláva bakteriálna infekcia.
Pyrogén je látka, ktorá po vstreknutí do organizmu spôsobuje horúčku. Pyrogénny je prídavné meno, ktoré znamená spôsobujúci horúčku.
Pyroterapia (gr.) je liečebná metóda založena na poznatku, že niektoré chronické zápaly sa lepšie a rýchlejšie liečia, keď ich priebeh sprevádza horúčka; liečenie vyvolaním horúčky.
Pyúria označuje v medicíne voľným okom viditeľný výskyt hnisu v moči ako prejav akútneho zápalu močových ciest.
Rádioterapia alebo ožarovanie je liečenie ochorení ľudského organizmu pomocou ionizačného žiarenia. Používa sa hlavne pri liečbe onkologických ochorení. Základným princípom rádioterapie je ožarovanie karcinómu pomocou rádioaktívneho žiarenia , ktoré pôsobí cielenie najmä v oblasti kde je karcinóm a čo najmenej v okolitých zdravých tkanivách.
Reflexológia alebo zónová terapia je alternatívna medicínska praktika. Ide o a masážou stimulujú miesta na chodidlách, dlaniach a ušiach, ktoré údajne súvisia s ďalšími orgánmi v tele. Je založená na pseudovedeckom systéme zón, ktoré údajne odrážajú stav tela na končatinách, a vychádza z predpokladu, že stimuláciou týchto zón spôsobuje fyzickú zmenu údajne súvisiacich častí tela. Reflexológia tak využíva neexistujúce spojenie medzi orgánmi a špecifickými bodmi na končatinách. Údajne má vplyv na obehovú (prekrvenie) alebo lymfatickú sústavu a poskytuje terapeutické uvoľnenie („byť prítomným“).
Rejki (v praxi často písané reiki) je tradičná japonská liečebná metóda resp. spôsob relaxácie. Spočíva v uvoľnení zablokovanej „životnej energie“ priložením rúk na 3 až 5 minút na (spravidla oslabené) miesto tela. Ide o jednu z metód energetického liečenia, ktorá vychádza z východných filozofií.
Retroperitoneum (retro - za) je anatomický priestor, ktorý sa nachádza pod pobrušnicou a samotnou brušnou stenou alebo panvovým dnom. Orgány, ktoré sa v tomto priestore nachádzajú, sa nazývajú retroperitoneálne - typickým príkladom je oblička alebo pankreas.
Reumatológia je odbor medicíny, ktorý sa zaoberá diagnostikovaním, liečením a prevenciou reumatických ochorení.
Rotavírusová enteritída alebo rotavírusová gastroenteritída je najčastejšia akútna choroba tráviaceho traktu, ktorá môže postihnúť malé deti vo veku 6 mesiacov až 5 rokov. Predpokladá sa, že takmer všetky deti do piatich rokov ľahšiu či vážnejši formu rotavírusovej (gastro)enteritídy prekonajú. V Európskej únii ročne umiera na túto chorobu až 200 detí, v krajinách s nižšou úrovňou zdravotníckej starostlivosti je to najčastejšia infekčná gastroenteritída s fatálnym koncom. Prejavuje sa prudkým nástupom, silne zapáchajúcou hnačkou, nevoľnosťou, vracaním, vysokou horúčkou v prvom štádiu a hrozí pri nej extrémne rýchla dehydratácia. Dieťa môže v priebehu 24 hodín upadnúť do šoku z nedostatku tekutín. V takomto prípade je nevyhnutná hospitalizácia. Rotavírusovú gastroenteritídu spôsobuje vírus známy ako rotavírus.
Roztržitosť je funkčná alebo organická porucha schopnosti vykonávať sústredenú, cieľavedomú činnosť. Roztržitosť niekedy vzniká pri intenzívnej duševnej činnosti ako dôsledok jednostrannej koncentrácie. Ako defekt zámernej pozornosti môže byť roztržitosť podmienená rôznorodými faktormi: od únavy a nedostatočnej motivácie až po rozličné klinické poruchy, ktoré často súvisia s poruchami myslenia.
Ružienka alebo rubeola, označovaná i ako rubella je vírusové ochorenie spôsobené vírusom Rubivirus rubellae. Toto ochorenie sa prejavuje zvýšenou teplotou (subfebrilitami), bolesťou hlavy, kašľom a malátnosťou. Inkubačná doba je 14 až 21 dní. Neskôr sa objavuje makulopapulózna vyrážka, ktorá začína typicky za ušami a postupne sa šírí cez tvár na celé telo. Proti ružienke existuje očkovanie, ktoré sa zvyčajne robí kombinovanou MMR vakcínou v 1. roku života. Toto očkovanie je na Slovensku pre deti povinné. Ružienka sa prenáša kvapôčkovou infekciou (kašeľ) a dotykom. Od nákazy do prvej vyrážky môže uplynúť až 18 dní. Drobné ružové nesvrbivé vyrážky sa šíria z tváre na trup a po 2 – 3 dňoch miznú.[chýba zdroj] Liečba spočíva v tlmení príznakov, ochorenie si nevyžaduje špeciálnu liečbu, pokiaľ sa nevyskytnú závažné komplikácie. Chorí by mali byť izolovaní. Rubeola je nebezpečná pre tehotné neočkované ženy, ochorenie môže viesť k potratu alebo poškodeniu plodu.
Satelitné bunky alebo amficyty sú typom buniek, patriacim do skupiny neuroglie. Niekedy sú považované za modifikáciu Schwannových buniek. Nepodieľajú sa však na tvorbe myelínu. Väčšinou priliehajú na povrch neurónov v periférnom nervovom systéme a sú dôležité pre ich metabolizmus.
Semenník alebo testis (lat. testis, didymus, testiculus, spermarium, gr. orchis, didymis) je zárodočná žľaza živočíchov, v ktorej sa tvoria rozmnožovacie bunky (sparmatozoá, spermie a pod.).
Semenný mechúrik (lat. vesicula seminalis, u živočíchov aj glandula vesicularis) je orgán u živočíchov a človeka. Je dlhý 4-5 cm.
Semenný mechúrik (lat. vesicula seminalis, u živočíchov aj glandula vesicularis) je orgán u živočíchov a človeka. Je dlhý 4-5 cm.
Semenovod je párový kanálik, ktorým sa dozreté spermie dostávajú zo semenníkov, cez nadsemenníky a prostatu (predstojnú žľazu) do močovej rúry. Jeho obojstranná nepriechodnosť je jednou z príčin mužskej neplodnosti.
Senzitivita (iné názvy: senzitivita vyšetrovacej metódy, citlivosť (vyšetrovacej metódy), senzitívnosť (vyšetrovacej metódy), diagnostická senzitivita/citlivosť/senzitívnosť) je schopnosť určitej diagnostickej metódy odhaliť patologický dej v ľudskom organizme. Udáva sa v percentách. 100%-ná senzitivita znamená, že metóda odhalí zmenu v organizme vo všetkých prípadoch, 50%-ná u každého druhého pacienta (teda pri jej použití zostane 50% prípadov ochorenia neodhalených). Stanovuje sa pre každý patologický dej osobitne a je spolu so špecificitou základným ukazovateľom vhodnosti tej ktorej diagnostickej metódy u daného ochorenia. Napríklad senzitivita mamografie pri diagnostike rakoviny prsníka je výrazne vyššia ako senzitivita termografie či hmatového vyšetrenia a podobne.
Septický šok je veľmi vážny chorobný stav, vznikajúci ako odpoveď organizmu na ťažkú infekciu a sepsu. Je vyvolaný uvoľnením veľkého množstva bakteriálnych toxínov do krvného obehu, s následným rozšírením periférnych ciev a náhlym poklesom krvného tlaku. Výsledkom je mnohopočetné orgánové zlyhanie a v 50 % prípadov smrť. Najčastejšími obeťami sú deti, starí ľudia a ľudia s oslabeným imunitným systémom.
Sérotonínergný systém je monoamínergný mediátorový systém (skupina neurónov a nervových dráh), ktorý ako signálnu molekulu/mediátor pri prenose nervového vzruchu na synapsii využíva sérotonín.
Sivá hmota (lat. griseum, substantia grisea) je časť centrálnej nervovej sústavy stavovcov pozostávajúca z veľkého množstva nervových buniek (neurónov) a obsahujúca len málo myelinizovaných nervových vlákien (axónov). Za názov vďačí sivastej farbe. Má len veľmi nízky obsah tukov (lipidov).
Skalpel je druh ostrého chirurgického nástroja slúžiaci k rezaniu tkanív.
Skeletológia je náuka o kostre a jej častiach.
Sklerodermia je chronické autoimunitné ochorenie patriace do skupiny fibróznych kožných ochorení. Dochádza k fibrotickej sklerotizácií ciev, ktoré sa v klinickom obraze prejavujú kožnými defektmi až samotným stvrdnutím kože primárne na rukách. V pokročilých štádiách dochádza aj k postihnutiu vnútorných orgánov, čo nazývame systémová sklerodermia (Ssc - z angl. systemic scleroderma) (Rosendahl et al, 2022). Ak nám toto ochorenie postihuje iba kožu a podkožné tkanivo, zvyčajne predstavuje iba benígnu formu nazývanú lokálna sklerodermia (Careta, Romiti, 2015).
Skleróza multiplex alebo roztrúsená mozgovomiechová skleróza (lat. sclerosis multiplex) je chronické ochorenie centrálnej nervovej sústavy z doteraz neobjasnených príčin. Ide buď o autoimunitné ochorenie, pri ktorom ľudský imunitný systém (aktivované T-lymfocyty) napadá myelínové pošvy nervových vlákien mozgu a miechy a spôsobuje demyelinizáciu (rozpad myelínového obalu), alebo o apoptózu oligodendrocytov, ktorej príčinami môže byť nedostatok kyslíka, vírusy a podobne. Strata myelínovej pošvy výrazne negatívne ovplyvní prenos nervového vzruchu a klinicky sa prejaví neurologickými príznakmi typickými pre roztrúsenú sklerózu.
Sklovina (iné názvy: zubná sklovina, email, zubný email, adamantín, enamel(um), staršie (zubná) glieda; zastarano: glazúra, smalt, poleva; lat. enamelum, substantia adamantinea, substantia vitrea) je čiapočkovitý povlak z tvrdej látky na takmer všetkých zubných korunkách stavovcov, ktorý je ektodermálneho pôvodu a slúži na ochranu zubov pred mechanickým poškodením.
Skolióza alebo bočitosť je medicínsky výraz pre vychýlenie chrbtice do strán, vo frontálnej rovine. Skoliózu možno rozdeliť podľa viacerých kritérií.
Skorbut je choroba spôsobená nedostatkom vitamínu C v potrave.
Skríning je označenie činnosti alebo činností, ktoré vyhľadávajú v populácii jedincov s chorobami, ktoré ešte nemajú klinické príznaky - sú bezpríznakové. Cieľom skríningu je ich záchyt v štádiu, kedy sú ešte liečiteľné.
Slepé črevo (iné názvy: cékum, caecum; lat. intestinum caecum) je vakovitý začiatok hrubého čreva. Hovorovo sa ako „slepé črevo“ chybne označuje červovitý prívesok slepého čreva (lat. appendix vermiformis).
Slezina je orgán brušnej dutiny, uložený pod ľavou bránicou. Svojou funkciou patrí k cievnemu a lymfatickému systému.
Slinová žľaza (lat. glandula salivaria) je exokrinná žľaza, ktorá produkuje slinu. V ústnej dutine sa nachádzajú 3 páry veľkých slinných žliaz: príušné, podjazykové a podsánkové. Ďalej sa tu nachádza veľké množstvo malých slinných žliaz.
Slovenský Červený kríž (SČK) je slovenská pobočka Medzinárodného hnutia Červeného kríža a Červeného polmesiaca. V súčasnej dobe má 70 381 členov združených v 1 712 miestnych skupinách.
Smrtnosť (iné názvy: letalita, letálnosť) je demografický ukazovateľ, ktorý je vyjadrený spravidla percentuálne ako podiel počtu zomretých na určitú chorobu k počtu osôb postihnutých touto chorobou, alebo ako počet osôb zomretých na určitú chorobu z 1 000 osôb postihnutých touto chorobou.
Soľná jaskyňa je alternatívna liečebná metóda. Liečebný účinok sa dosahuje pobytom v umelej soľnej jaskyni.
Somnolencia je prvý, najľahší stupeň kvantitatívnej poruchy (tzv. zastretého) vedomia. U jedinca klesá pozornosť a záujem o okolie, je spavý. Zo spánku sa dá prebudiť, na otázky odpovedá spomalene, ale správne.
Sopor je druhý stupeň kvantitatívnej poruchy (tzv. zastretého) vedomia, ťažší než somnolencia, ľahší než kóma. Pacient je v hlbokom spánku, z ktorého je ho možné prebudiť len na krátky čas intenzívnym podnetom (zväčša bolestivým). Priamy kontakt sa s ním nedá nadviazať, reaguje len otvorením očí, gestom, mimikou, krátkou nesúvislou slovnou reakciou.
Spánok je pravidelný stav odpočinku, pozorovaný u všetkých druhov cicavcov, vtákov a rýb.
Speleoterapia je liečebná metóda, využívajúca špecifické a unikátne vlastnosti prostredia, hlavne aerosólu obsiahnutého v ovzduší podzemných priestorov, prevažne krasových jaskýň, na liečbu chronických a alergických chorôb dýchacích orgánov.
Spodinová spleť alebo spodinová pleteň (lat. plexus basilaris) je žilová spleť uložená pod tvrdou plenou (dura mater) na tele záhlavnej kosti (corpus ossis occipitalis). Spája dutinový splav (sinus cavernosus) a dolný skalný splav (sinus petrosus inferior); pri veľkom otvore (foramen magnum) súvisí s okrajovým splavom (sinus marginalis) a s nimi s vnútornými chrbticovými žilovým spleťami (plexus venosi vertebrales interni).
Sterilizácia je chirurgická antikoncepčná metóda, ktorá natrvalo zabraňuje počatiu.
Strabizmus, nazývaný i škuľavosť alebo škúlenie, je chyba zraku. Je to stav, pri ktorom dochádza k strate koordinovaného pohybu oboch očí a jedno sa odchyľuje od smeru pozorovaného predmetu. Touto chybou zraku sa zaoberá tyflopédia, odbor špeciálnej pedagogiky.
Stria (lat. stries slavotis) je pomenovanie pre popraskanie kože pri nadmernom a rýchlom náraste. Strie sú bežné u športovcov, hlavne kulturistov, u ktorých je na bicepse pozdĺžne a často má ružovú farbu. Strie sa často tvoria v tehotenstve na bruchu. Je to popraskaná spodná časť kože - zamša.
Súdne lekárstvo alebo forenzná medicína je samostatný odbor v systéme medicínskych vied. Je jedným z najstarších špeciálnych medicínskych odborov a historicky sa vyvinul z lekárskej kriminalistiky. Rozoberá, vysvetľuje a zodpovedá otázky lekárskej a biologickej povahy, teda aplikuje medicínske poznatky pre potreby práva a zdravotníctva. Pomáha tak riešiť najmä skutkové a dôkazové otázky. Objektívny súdnolekársky nález je často podkladom pre vysvetlenie pôvodu a príčiny tohto nálezu.
Sulfametoxazol je antibiotikum zo skupiny sulfónamidov. Najčastejšie sa používa v kombinácii s trimetoprimom v pomere 5:1 pod názvom kotrimoxazol (Biseptol).
Sval je zreteľne ohraničený útvar svalového tkaniva. Je to pohybový orgán živočíchov, vrátane človeka.
Svalová dystrofia je znehodnotenie živej hmoty v bunkách a mimo bunky poruchou jej metabolizmu, prípadne jej zloženia. Ide buď o poruchu v rozdelení, množstve alebo zložení súčastí alebo o hromadenie abnormálnych látok. Znehodnotenie sa prejaví abnormálnou činnosťou bunky, ako aj zmenou jej vzhľadu. Starší názov pre túto zmenu je degenerácia, ešte sa často používa. Dystrofické zmeny sa označujú pridaním koncovky -óza (osis) k názvu orgánu alebo látky napr. steatóza, lipomatóza.
Svaly chrbta sú svaly za chrbticou od hlavy až po kostrč. Svaly chrbta sú uložené v dvoch vrstvách: v povrchovej a hlbokej vrstve.
Syfilis alebo lues je pohlavná choroba spôsobená baktériou (spirochétou) Treponema pallidum. Spôsobuje špecifické chronické ochorenie, ktoré prebieha v niekoľkých fázach. Z neliečenej tehotnej matky sa môže preniesť na plod a spôsobiť mu podľa štádia ochorenia matky rôzne poškodenia až po úmrtie. Vyskytuje sa na celom svete. Postihuje hlavne sexuálne aktívne mladé osoby (častejšie mužov), má výrazný sociálny charakter. Od roku 1953 počet ochorení u nás výrazne klesol.
Symptóm alebo príznak (choroby) (lat. symptoma; z gr.) je príznak (teda prejav) choroby. Je predmetom skúmania symptomatológie. Prvok syndrómu.
Syndróm akútnej infekcie HIV je prvá fáza choroby AIDS; príznaky sa dostavia ihneď po infekcii. Postihnutí majú horúčku, zdurené lymfatické uzliny, bolesti v krku, bolesti hlavy a svalov. Príznaky ustúpia asi po troch týždňoch.
Syndróm mačacieho plaču (iné názvy: syndróm cri du chat/syndróm Cri du chat [vyslov: kridüša], cri-du-chat syndróm, cat-cry syndróm [vyslov: kätkráj], syndróm mačacieho kriku, syndróm mačacieho mňaukania, Lejeunov syndróm, 5p- syndróm [čítaj:päť pé mínus], delécia krátkeho ramena chromozómu 5, CDC (syndróm), CCS) je zriedkavá geneticky podmienená choroba, ktorú v roku 1963 opísal francúzsky lekár a genetik Jérôme Lejeune. Vyskytuje sa veľmi zriedkavo (asi na jeden z 20-tisíc až 50-tisíc pôrodov). Príčinou choroby je strata ramienka "p" 5. chromozómu. Hlavné prejavy novorodencov sú zvuky podobné mačaciemu plaču (u časti z nich zaniknú do 2 roku života). Dieťa má nízku pôrodnú hmotnosť a často problémy s pitím a prehĺtaním, trpí mikrocefáliou, mentálnou retardáciou, poruchou rastu a má problémy s pohybom.
Syndróm nepokojných nôh (tiež Ekbov syndróm) je neurologické ochorenie, ktoré sa prejavuje nepríjemnými a ťažko opísateľnými pocitmi v končatinách. Tie sa objavujú najmä večer a v noci. Zvyčajne postihuje dolné končatiny, no môže postihnúť aj horné končatiny, trup, či dokonca tvár.
Syndróm XXX je variácia chromozómov, pri ktorej je u žien jeden nadpočetný chromozóm X v každej bunke. Väčšina žien s týmto variantom chromozómov sa ničím nelíši od žien s bežným variantom XX, a to vrátane plodnosti. Môžu sa ale u nich vyskytnúť problémy s učením, oslabením svalstva a vyšší vzrast. Vyskytuje sa u 1/1000 žien.
Synkretizmus je globálne a nerozčlenené zachytenie celku, prvé štádium detského vnímania (Jean Piaget) alebo počiatočný stav ľudského poznania (Ernest Renan).
Šestonedelie alebo puerperium (staršie puerpérium; lat. puerperium) je 6 – 8 týždňové obdobie u žien bezprostredne po pôrode dieťaťa, pri ktorom sa navracajú anatomické a fyziologické zmeny jej tela do normálneho stavu pred tehotenstvom (regenerácia ženského organizmu po pôrode).
Špecifickosť (iné názvy: špecifickosť vyšetrovacej metódy, diagnostická špecifickosť, špecifita vyšetrovacej metódy, diagnostická špecifita, jazykovo menej vhodne špecificita (vyšetrovacej metódy), diagnostická špecificita) je v medicíne schopnosť určitej diagnostickej metódy potvrdiť alebo vyvrátiť konkrétne ochorenie ľudského organizmu. Udáva sa v percentách. 100%-ná špecifickosť znamená, že pozitívny výsledok metódy chorobu vždy potvrdí. Negatívny výsledok testu však neznamená absenciu choroby. 50%-ná špecifickosť znamená, že štatisticky polovica príčin pozitivity príslušného testu má inú príčinu ako dané ochorenie. Napríklad hodnota hemoglobínu v krvi má 100%-nú špecifickosť vo vzťahu k diagnóze anémie - ak je menšia ako norma, pacient má vždy anémiu.
Švédska masáž je druh masáže, ktorú opísal okolo roku 1830 Per Henrik Ling. V západných kultúrach sa považuje za základnú formu masáže. Využíva rôzne typy trenia a hnietenia; využíva sa najmä na ošetrenie bolesť bolestí chrbta, presilených svalov, nespavosti a problémov spojených so stresom.
Tabofóbia je chorobný strach z (už vzniknutého alebo budúceho) ochorenia na tábes (slov. aj vysychanie miechy, lat. tabes dorsalis).
Tachykardia je trvalejšie zrýchlenie srdcového rytmu. U dospelých sa hovorí o tachykardii ak srdce bije rýchlejšie ako 100-krát za minútu. Keď je srdcový sťah prirodzený, hovoríme, že tento sťah vyvolal sinoatriálny uzol. Čiže z lekárskeho hľadiska v srdcovom rytme dochádza k tachykardii ak sinoatriálny uzol vyvolá srdcový sťah viac ako 100 - krát za minútu. Vtedy tachykardia, čo je vlastne jedna z foriem srdcovej arytmie, človeka priamo neohrozuje na živote. Takejto tachykardii, keď impulzy sú vyvolávané sinoatriálnym uzlom hovoríme sínusová tachykardia, čo znamená, že akcia srdca je síce pravidelná, ale srdce bije zrýchleným rytmom. Sínusová tachykardia t.j. impulzy vyvoláva sinoatriálny uzol človeka priamo neohrozuje na živote, ale jednoznačne srdce vyčerpáva. Sínusová tachykardia nemusí znamenať vždy problém v samotnom srdci. Môže to byť reakcia na stres, hormóny štítnej žľazy alebo na množstvo iných podnetov. Ak má tachykardia pôvod v srdci, je nutné užívať betablokátory (lieky úpravu srdcového rytmu), liečba týmito liekmi však často krát trvá počas celý život pacienta. Ak sa sínusová tachykardia, ktorá má pôvod v srdcovom svale nezačne liečiť, môže prerásť do veľmi závažných arytmií ako je komorová tachykardia, ktorá človeka ohrozuje na živote.
Tanorexia je psychická porucha, pri ktorej si človek namýšľa, že jeho pokožka je veľmi bledá, a preto sa neustále vystavuje slnečnému žiareniu, často až do úplného spálenia. Prehnané opaľovanie môže pokožku vážne poškodiť a prispieť k vzniku najzhubnejšieho kožného nádoru.
Ťažká myasténia (doslova "ťažká slabosť svalov", z gréckeho μύς "sval", ἀσθένεια "slabosť", a latinského gravis "vážny, ťažký"; lat. myasthenia gravis) je autoimunitná choroba, ktorá sa prejavuje nadmernou svalovou unaviteľnosťou a slabosťou.
Teichopsia (gr.) je porucha zraku, tmavá škvrna v zornom poli, nepresne ohraničená.
Telesný zmysel je schopnosť uvedomiť si predmet alebo jav, ktorý pôsobí na zmyslový orgán. Telesné zmysly umožňujú zmyslové poznanie. Základnými zmyslami (podľa Aristotela) sú: zrak, sluch, chuť, čuch, hmat.
Telovýchovné lekárstvo je samostatný klinický medicínsky odbor, ktorý sa zaoberá štúdiom reakcie a adaptácie organizmu zdravého, oslabeného, chorého a trvale zdravotne poškodeného človeka na pohybovú činnosť. Ide o odbor, ktorý spája teoretické základy pohybovej činnosti s ich klinickou aplikáciou, či už v oblasti diagnostickej, liečebnej alebo preventívnej. Svojou základnou orientáciou sa zameriava na využívanie pohybovej aktivity ako fyziologickej kompenzácie nepriaznivých životných podmienok, regenerácie síl, udržiavania telesnej a duševnej výkonnosti, dĺžky aktívneho života a na prevenciu i liečbu porúch zdravia, chorôb a úrazov. Špecializačná príprava lekára v špecializačnom odbore telovýchovné lekárstvo trvá na Slovensku 36 mesiacov.
Temenná prietoková žila (lat. vena emissaria parietalis) je hlavová žila, ktorá spája sinus sagittalis superior so žilami mäkkých lebečných plien.
Tepna alebo artéria (skratka: a., plurál aa.; lat. arteria, pl. arteriae) je cieva, v ktorej prúdi krv smerom zo srdca (cor), hlavne vo veľkom krvnom obehu (pozri obehová sústava), a to pod vysokým tlakom (pozri krvný tlak), takže po poranení krv z tepny strieka rytmicky s činnosťou srdca. Tomu, že krv prúdi tepnou pod vysokým tlakom zodpovedá aj jej stavba – silná svalová vrstva v stene. Výnimkou je pľúcny kmeň (truncus pulmonalis) alebo pľúcne tepny (arteriae pulmonales), ktoré vedú odkysličenú krv z pravej komory do pľúc. Steny tepien sa pri každom údere rozťahujú a sťahujú, to znamená že vzniká pulz alebo tep. Tepny sú uložené hlbšie a neobsahujú chlopne.
Terapeutika alebo terapia je odvetvie medicíny, ktoré sa zoberá terapiou v zmysle liečba; náuka o spôsoboch liečenia chorôb.
Tetanus (strnulosť šije) je nebezpečná choroba spôsobená baktériou Clostridium tetani, ktorá sa bežne nachádza v pôde, do ktorej sa dostáva z výkalov zvierat.
Tiamín alebo vitamín B1 alebo staršie aneurín je jeden z vitamínov B. Skladá sa z pyrimidínového kruhu a tiazolového kruhu, medzi ktorými je metylénová skupina. Má niekoľko fosforylovaných aktívnych foriem, z ktorých najlepšie preskúmaný je tiamíndifosfát (TPP).
Tik je opakujúci sa drobný mimovoľný pohybový prejav, napríklad žmurkanie, nepravidelné šklbanie svalstvom tváre (obočím, kútikmi úst) alebo končatinami ako výraz chorobného pohybového návyku. Tik má somatogénnu alebo psychogénnu povahu.
Tinitus (lat. tinnitus alebo tinnitus aurium) alebo hučanie v ušiach alebo ušný šelest je (trvalejšie) počutie zvukov (hučania, šumenia, zvonenia, pískania, klopania a podobne) v uchu iných než tých, ktoré prichádzajú zvonka (halucinácie sa pod pojem nezaraďujú). Zvuky môžu v rôznych intervaloch silnieť alebo slabnúť.
Topografická anatómia je anatómia na makroskopickej úrovni. Výskum sa robí invazívnymi aj neinvazívnymi metódami.
Transsexualizmus alebo transsexualita (príslušná osoba sa nazýva transsexuál) je podľa Medzinárodnej klasifikácie chorôb (MKCH-10) účinnej na Slovensku od 1. januára 2022 duševná porucha, porucha pohlavnej identity klasifikovaná ako diagnóza F64.0 (transsexualizmus) a charakterizovaná ako „túžba žiť a byť akceptovaný ako príslušník opačného pohlavia, zvyčajne sprevádzaná pocitom nepohody z vlastného anatomického pohlavia alebo jeho neprimeranosti a želaním chirurgického a hormonálneho liečenia, ktoré by zladilo telo pacienta s preferovaným pohlavím.“
Trimetoprim (lat. trimethoprimum) je antibakteriálna, synteticky vytvorená chemická látka. Chemicky ide o trimetoxybenzylpyrimidín.
Tuberkulóza (TBC, hovorovo aj suchoty, suchotiny či expresívne tubera) je zdĺhavá infekčná choroba postihujúca všetky tkanivá a orgány, najčastejšie však pľúca zvierat aj ľudí. Je vyvolaná mikroorganizmom Mycobacterium tuberculosis (nazývaný aj Kochov bacil). Šíri sa vzduchom – kašľom, kýchaním a pod. Väčšina infekcií je asymptomatická, latentná. Asi jedno z desiatich ochorení vyústi do aktívnej tuberkulózy, pričom neliečená tuberkulóza spôsobuje smrť u 50 % prípadov. Touto chorobou sa zaoberá medicínsky obor ftizeológia.
Tvárová časť lebky (iné názvy: viscerokranium, tvárový skelet, staršie, podľa N. A. splanchnokranium; T. A.: lat. viscerocranium, N. A.: lat. splanchnocranium) je v anatómii človeka jeden z dvoch funkčných celkov lebky (cranium); druhým je mozgová časť lebky (neurocranium). Viscerokranium obklopuje začiatok tráviacej rúry a sú v ňom uložené aj slinné žľazy (pozri tráviaca sústava, apparatus digestorius).
Ukazovák je prst na ruke umiestnený medzi palcom a prostredným prstom.
Ukazovák je prst na ruke umiestnený medzi palcom a prostredným prstom.
Ultrasonografia (iné názvy: sonografia, ultrasonoskopia, echografia, USG, hovorovo: ultrazvuk, slangovo sono) je na ultrazvuku postavená diagnostická zobrazovacia technika, využívaná na vizualizáciu svalov a vnútorných orgánov, ich veľkostí, štruktúry, patológii alebo lézií. Všeobecne sa používaná napríklad počas tehotenstva.
Univerzitná nemocnica alebo (v Bratislave a Košiciach len do júna 2010) fakultná nemocnica je nemocnica, ktorá sa podieľa aj na príprave na zdravotnícke povolania, na výučbe a ďalšom vzdelávaní zdravotníckych pracovníkov a preto spolupracuje s príslušnou univerzitou/univerzitami, resp. ich fakultami.
Ústna dutina (lat. cavitas oris) je tvorená dvoma priestormi – ústnou predsieňou (lat. vestibulum oris) a vlastnou ústnou dutinou (lat. cavitas oris propria). Hranicu medzi oboma tvoria spojené horný a dolný zubný oblúk.
Uvea (z lat. uva) je stredná vrstva očnej gule medzi vonkajšou priehľadnou vrstvou (tvorenou rohovkou a očným bielkom) a vnútornou vrstvou (sietnicou). Rozdeľuje sa na tri/štyri časti: dúhovku, cievovku, riasnaté teleso.
Vaječník alebo ovárium (lat. ovarium) je samičia pohlavná žľaza produkujúca vajíčka.
Vajíčkovod alebo vajcovod alebo zastarano ovidukt (lat. tuba uterina, oviductus) je orgán na odvod zrelých vajíčok z vaječníka.
Varix (lat.) je kŕčová žila, vakovité rozšírenie žíl, zväčša na dolných končatinách, alebo v okolí konečníka - hemoroidy. Môže sa vyskytovať aj v oblasti pažeráka a žalúdka ako dôsledok portálnej hypertenzie - tzv. pažerákové varixy.
Vazodilatanciá sú liečivá, ktoré priamym pôsobením na hladkú svalovinu ciev spôsobujú ich dilatáciu (rozšírenie).
Väz alebo väzy (tiež šija, tylo) je zadná časť krku stavovcov.
Vegetatívny alebo autonómny nervový systém (sústava) (VNS) je po somatickom druhou hlavnou súčasťou periférneho nervového systému. Je to systém až na vzácne výnimky neovládateľný vôľou a tvorí ho osobitná skupina periférnych nervov. Jeho úlohou je regulácia vnútorného prostredia organizmu, inervuje hladkú svalovinu ciev, tráviacej trubice, endo- i exokrinné žľazy a má úzke prepojenie s endokrinným systémom.
Venerológia je odvetvie lekárstva, ktoré uskutočňuje výskum, prevenciu a liečenie pohlavných chorôb.
Veterinár alebo zverolekár je lekár pre zvieratá a praktik veterinárnej medicíny.
Veterinárna medicína (iné názvy: veterinárne lekárstvo, veterinárstvo, zverolekárstvo, zverozdravotníctvo) je vedný odbor, ktorý sa zaoberá chorobnosťou a liečením zvierat, hygienickou neškodnosťou potravín a surovín živočíšneho pôvodu.
Virológia (z latinského virus: jed a gréckeho logos: učenie) je biologická veda. Predmetom jej skúmania sú nebunkové organizmy – vírusy, a subvirálne častice: virusoidy a viroidy.
Viróza alebo vírusová choroba je všeobecné označenie infekčného ochorenia spôsobeného vírusom. K najčastejším virózam patrí nádcha (rinitída) a chrípka.
Vitium artis je nesprávny postup lekára spočívajúci v porušení pravidiel a súčasných poznatkov lekárskej vedy.
Vlásočnica alebo kapilára je tenkostenná a jemná cieva, ktorá spája tepny (artérie) a žily (vény).
Vnútorné lekárstvo (tiež interné lekárstvo, hovorovo tiež interné) je jeden zo základných odborov klinickej medicíny. Zaoberá sa diagnostikou a prevažne nechirurgickou liečbou chorôb vnútorných orgánov u dospelých. Internými chorobami detí sa zaoberá pediatria, a preto môže byť považovaná tiež za odbor vnútorného lekárstva. Termín vnútorne lekárstvo môže zavádzať, že sa zaoberá len chorobami vnútorných orgánov. Nie je tomu tak, internisti liečia celého človeka, nielen vnútorné orgány.
Vred alebo ulkus (lat. ulcus) je ohraničený rozpad tkaniva na koži alebo sliznici, sprevádzaný nekrotizáciou tkaniva a obyčajne aj hnisavým, vodnatým alebo krvavým sekrétom. Príčiny môžu byť lokálne alebo môže byť príčinou celková choroba. Hojí sa granulačným tkanivom a zanecháva jazvu.
Vrodené chyby vaječníkov (ovárií) sú poruchy vývoja vaječníkov počas vnútromaternicového vývoja dieťaťa ženského pohlavia. Sú vzácne a môžu byť podmienené buď geneticky, alebo vonkajšími vplyvmi (biologické alebo chemické faktory - teratogény). Bývajú často spojené s vrodenými chybami maternice, najmä s anomáliami triedy II.
Všeobecná chirurgia je súbor činností a znalostí z chirurgickej propedeutiky.
Vykĺbenie alebo abartikulácia je v lekárstve trvalé oddialenie kĺbových plôch od seba. Je to úplná strata kongruencie kĺbnych plôch so súčasnou insuficienciou väzivové aparátu puzdra.
Vylučovacia sústava je orgánová sústava, ktorá zabezpečuje odstránenie odpadových látok z tela živočícha a je jedným z najdôležitejších systémov v ľudskom organizme.
Vyšetrenie čuchom alebo čuch je jedna zo súčastí fyzikálneho vyšetrenia pacienta lekárom. Celkový zápach pacienta alebo zápach z jeho úst (lat. foetor ex ore) môže upozorniť na viacero závažných ochorení.
Wallerova degenerácia alebo 1. Wallerov zákon je proces označujúci zánik periférnej časti dlhého výbežku (axónu) nervovej bunky (neurónu) po prerušení jeho kontinuity s telom bunky, typicky po úraze. V priebehu 2-3. dní stráca periférna časť výbežku schopnosť viesť vzruchy a rozpadá sa (autolýza).
Wallerova regenerácia alebo 2. Wallerov zákon je proces označujúci opätovné vytvorenie periférnej časti dlhého výbežku (axónu) nervovej bunky (neurónu) po prerušení jeho kontinuity s telom bunky a jeho zániku (pozri Wallerova degenerácia). V centrálnom pahýle axónu sa aktivuje proteosyntéza, z pahýľu vyrastá nové tenké a bohato sa vetviace vlákno, ktoré postupne hrubne a myelinizuje.
Záhlavná prietoková žila (lat. vena emissaria occipitalis) je hlavová žila. Je pomerne ojedinelá. Spája sútok splavov (confluens sinuum) s niektorou zo záhlavných žíl a prijíma často záhlavnú medziplošnú žilu (vena diploica occipitalis).
Záhlavný alebo záhlavový splav (lat. sinus occipitalis) sa začína zo spletí, ktoré v lebke obklopujú foramen magnum ako tzv. sinus marginalis. Tieto splete majú spojky do žilových vertebrálnych spletí aj do bulbus superior venae jugularis internae. Sinus occipitalis pokačuje nahor po záhlavnej kosti do confluens sinuum.
Zápal (lat. inflammatio) je veľmi zložitá reakcia živého organizmu na poškodenie, zahŕňajúca komplex biochemických a imunologických zmien. Môže byť klasifikovaný ako akútny alebo chronický. Akútny zápal je počiatočná reakcia tela na škodlivé podnety a je spôsobený zvýšeným pohybom plazmy a leukocytov (najmä granulocytov) z krvi do zraneného tkaniva. Séria biochemických procesov sa šíri a vytvára zápalovú odpoveď zahrňujúcu lokálny vaskulárny systém, imunitný systém a rôzne bunky vnútri poškodeného tkaniva. Dlhotrvajúci zápal vedie k postupnej zmene buniek prítomných v mieste zápalu ako sú mononukleárne bunky a je charakteristický neustálym poškodzovaním a hojením tkaniva v zápalovom procese. Zápal nie je synonymom infekcie. Infekcia popisuje interakciu medzi mikrobiálnym pôsobením a zápalovou odpoveďou tela, kdežto zápal popisuje imunitnú odpoveď tela bez ohľadu na príčinu.
Zápästie je časť hornej končatiny medzi rukou a predlaktím.
Zápcha (iné názvy: konstipácia, obstipácia, hovorovo: zápeka, nesprávne: zácpa) je upchatie hrubého čreva stolicou. Stolica je často suchá a tvrdá, vyprázdňovanie je namáhavé a bolestivé, menej ako trikrát do týždňa. Patrí medzi najčastejšie gastrointestinálne ochorenia. Často sa zápcha musí konzultovať s lekárom, ktorý nasadí liečbu.
Zatienenie charakteru mliečneho skla, v odbornej literatúre často používané v podobe anglického výrazu „ground-glass opacity“ alebo v skratke GGO, je termín používaný v rádiológii, ktorého význam sa líši podľa toho, či sa vzťahuje k opisu nálezu na rtg snímke alebo na snímke z HRCT vyšetrenia hrudníka.
Závrat alebo vertigo je v medicíne pocit osoby, že je porušená jej telesná rovnováha. Môžeme rozlišovať závrat vestibulárneho a centrálneho pôvodu.
Zdravotná dokumentácia je dokumentácia vedená pri poskytovaní zdravotnej starostlivosti. Svojou povahou predstavuje súbor údajov, ktoré popisujú zdravotný stav pacienta, jeho zmeny i postupy použité pri liečení pacienta. Obsahuje taktiež výsledky rôznych laboratórnych vyšetrení, informácie o predpisovaných liekoch a pod. Záznam z každého vyšetrenie je vykonávaný buď klasicky, papierovou formou, alebo elektronicky.
Zdravotnícka pomôcka je v zmysle zákona „nástroj, prístroj, zariadenie, počítačový program, materiál alebo iný výrobok používaný samostatne alebo v kombinácii určený výrobcom na použitie pre človeka na diagnostické, preventívne, monitorovacie účely alebo liečebné účely, na zmiernenie ochorenia alebo na kompenzáciu zranenia, zdravotného postihnutia, na skúmanie, nahradenie alebo zmenu anatomickej časti tela alebo fyziologického procesu, na reguláciu počatia, ktorého hlavný účinok v ľudskom tele alebo na povrchu ľudského tela sa nezískal farmakologickými prostriedkami, imunologickými prostriedkami ani metabolizmom, ale ktorého činnosť možno podporovať týmito prostriedkami“.
Zdravotníctvo je súbor opatrení, postupov a zariadení, ktoré vytvárajú pre obyvateľstvo systém organizácie dostupnej zdravotnej starostlivosti. Opatrenia majú politický, ekonomický, sociálny, právny, vedecký, medicínsky, sanitárno-hygienický, protiepidemiologický a kultúrny charakter, ich cieľom je zlepšenie fyzického a duševného zdravia človeka, udržiavanie je dlhodobého aktívneho života, poskytovanie zdravotnej starostlivosti v prípadoch zhoršenia jeho zdravotného stavu. Na vykonávanie týchto opatrení sú vytvárané zvláštne sociálne inštitúcie ako sú napríklad nemocnice, poliklinky, ordinácie všeobecných lekárov a špecialistov,zdravotná záchranná služba, hygienická služba, lekárne, špecializované liečebné ústavy, výskumné ústavy, laboratóriá ale aj zabezpečenie dopravy pacientov.
Zlomenina alebo fraktúra (kosti) je porušenie celistvosti kosti.
Zlyhanie pečene je neschopnosť pečene plniť svoje bežné syntetické a metabolické funkcie ako súčasť normálnej fyziológie.
Zmyslové orgány (lat. organa sensuum) sú špecializované anatomické štruktúry, ktoré poskytujú mozgu informáciu o špecifických zmenách vonkajšieho prostredia. Rôzne živé organizmy môžu mať rôzne anatomicky usporiadané zmyslové orgány, s rôznou citlivosťou a zložitosťou.
Zmyslový orgán je orgán tvorený nervovými útvarmi, ktoré slúžia na príjem signálov, informujúcich o zmenách v prostredí (exterorecepcia) a vo vnútri organizmu (interorecepcia). Zmyslové orgány pozostávajú z receptorov, nervových dráh a centier. Každý zmyslový orgán sprostredkúva preň špecifické pocity.
Zuby múdrosti sú tretie stoličky, ktoré sa u ľudí prerezávajú až v dospelosti, najčastejšie medzi 18. a 20. rokom. Niekedy sa objavia neskôr, v mnohých prípadoch sa neprerežú správne, alebo vôbec nie sú založené. Často musia byť vytrhnuté zubárom, keď sa zaklinia pod druhými stoličkami (sedmičkami).
Žalúdok (gréc. gaster alebo stomachos; lat. ventriculus) je vakovito rozšírený orgán spájajúci pažerák a tenké črevo. Časť tesne pod vyústením pažeráka sa nazýva vchod alebo kardia (lat. cardia). Doľava nahor sa rozširuje dno (lek. fundus ventriculi). Najväčšia časť je telo žalúdka (lat. corpus ventriculi), ktoré sa skladá z prednej a zadnej steny, tie sa spájajú v malom a veľkom zakrivení (lat. curvatura major et minor ventriculi). Na svojom dolnom konci je žalúdok zakončený vrátnikom (lat. pylorus), ktorý je uzatvárateľný silným zvieračom (lat. musculus sphincter pylori). Žalúdok je uložený v brušnej dutine, pod ľavou klenbou bránice, medzi slezinou a pečeňou. Jeho tvar a dĺžka sa menia v závislosti na naplnení a polohe tela.
Žila slimákového kanálika (lat. vena canaliculi cochleae) je hlavová žila, ktorá ústi už extrakraniálne buď po koncovej časti sinus petrosus inferior, alebo priamo do bulbus superior venae jugularis internae.
Žila vodovodu predsiene (lat. vena aqudaductus vestibuli) je hlavová žila, ktorá prebieha rovnomenným kanálikom a ústi do sinus petrosus inferior.